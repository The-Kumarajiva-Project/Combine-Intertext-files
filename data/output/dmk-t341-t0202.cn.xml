<?xml version="1.0" encoding="utf-8"?>
<text><p id="1">
<s id="1:1">（一二）羼提波梨品第十二</s>
<s id="1:2">如是我聞：一時</s>
<s id="1:3">佛在羅閱祇竹園林中止。</s>
<s id="1:4">爾時世尊，初始得道，</s>
<s id="1:5">度阿若憍陳如等[]，</s>
<s id="1:6">次度欝卑羅迦葉兄弟千人，</s>
<s id="1:7">度人漸廣，蒙脫者眾。</s>
<s id="1:8">於時羅閱祇人，欣戴無量，</s>
<s id="1:9">莫不讚歎：「如來出世，甚為奇特！[眾生之類，咸蒙度苦。」]</s>
<s id="1:10">又復歎美憍陳如等，</s>
<s id="1:11">及欝毘羅眾[]：「 諸大德比丘，</s>
<s id="1:12">宿與如來有何因緣，</s>
<s id="1:13">[法鼓初震，]特先得聞，甘露法味[，獨先服甞？」]</s>
<s id="1:14">時諸比丘，聞諸人民之所稱宣，</s>
<s id="1:15">即具以事，往白世尊。</s>
<s id="1:16">佛告之曰：「</s>
<s id="1:17">乃往過去，與此眾輩，</s>
<s id="1:18">有大誓願：『</s>
<s id="1:19">若我道成，</s>
<s id="1:20">當先度之。』」</s>
<s id="1:21">諸比丘聞已，</s>
<s id="1:22">復白佛言：「久共誓願， 其事云何？</s>
<s id="1:23">唯垂哀愍，願為解說。 」</s>
<s id="1:24">佛告諸比丘：「</s>
<s id="1:25">諦聽諦聽！善思念之。</s>
<s id="1:26">乃往久遠無量無邊不可思議阿僧祇劫， 此閻浮提，</s>
<s id="1:27">有一大國，名波羅㮈，當時國王，名為迦梨。</s>
<s id="1:28">爾時國中，有一大仙士，名羼提波梨，與五百弟子，處於山林，修行忍辱。</s>
<s id="1:29">于時國王與諸群臣夫人婇女，入山遊觀。</s>
<s id="1:30">王時疲懈，</s>
<s id="1:31">因臥休息。</s>
<s id="1:32">諸婇女輩， 捨王遊行，</s>
<s id="1:33">觀諸花林，</s>
<s id="1:34">見羼提波梨端坐</s>
<s id="1:35">思惟，</s>
<s id="1:36">敬心內生，</s>
<s id="1:37">即以眾花而散其上，</s>
<s id="1:38">因坐其前，聽所說法。</s>
<s id="1:39">王覺顧望，</s>
<s id="1:40">不見諸女，</s>
<s id="1:41">與四大臣，</s>
<s id="1:42">行共求之。 見諸女輩 坐仙人前，</s>
<s id="1:43">尋即問曰：『</s>
<s id="1:44">汝於四空定，為悉得未？ 』</s>
<s id="1:45">答言：『未得。 』</s>
<s id="1:46">又復問曰：『四無量心，汝復得未？ 』</s>
<s id="1:47">答言：『未得。 』</s>
<s id="1:48">王又問曰：『於四禪事，汝為得未？ 』</s>
<s id="1:49">猶答：『未得。 』</s>
<s id="1:50">王即怒曰：『</s>
<s id="1:51">於爾所功德，皆言未有，</s>
<s id="1:52">汝是凡夫，</s>
<s id="1:53">獨與諸女，在此屏處，云何可信？ 』</s>
<s id="1:54">又復問曰：『汝常在此，為是何人？</s>
<s id="1:55">修設何事？ 』</s>
<s id="1:56">仙人答曰：『修行忍辱。 』</s>
<s id="1:57">王即拔劍，而語之言：『若當忍辱，</s>
<s id="1:58">我欲試汝，知能忍不？ 』 即割其兩手而問仙人，</s>
<s id="1:59">猶言忍辱。</s>
<s id="1:60">復斷其兩脚，復問之言，故言忍辱。</s>
<s id="1:61">次截其耳鼻，顏色不變，猶稱忍辱。</s>
<s id="1:62">爾時天地，六種震動。 時仙人五百弟子，飛於虛空，</s>
<s id="1:63">而問師言：『被如是苦，忍辱之心，不忘失耶？ 』</s>
<s id="1:64">其師答言：『</s>
<s id="1:65">心未變易。 』</s>
<s id="1:66">王乃驚愕，復更問言：『</s>
<s id="1:67">汝云忍辱，以何為證？ 』</s>
<s id="1:68">仙人答曰：『</s>
<s id="1:69">我若實忍，</s>
<s id="1:70">至誠不虛，血當為乳，身當還復。 』</s>
<s id="1:71">其言已訖，</s>
<s id="1:72">血尋成乳，平完</s>
<s id="1:73">如故。</s>
<s id="1:74">王見忍證，</s>
<s id="1:75">倍懷恐怖，『</s>
<s id="1:76">咄我無狀！毀辱大仙，</s>
<s id="1:77">唯見垂哀</s>
<s id="1:78">受我懺悔。 』</s>
<s id="1:79">仙人告曰：『</s>
<s id="1:80">汝以女色，刀 截我形，</s>
<s id="1:81">吾忍如地；</s>
<s id="1:82">我後成佛，</s>
<s id="1:83">先以慧刀，斷汝三毒。 』</s>
<s id="1:84">爾時山中，諸龍 鬼神，見迦梨王抂忍辱仙人，</s>
<s id="1:85">各懷懊惱，興大雲霧，雷電霹靂，</s>
<s id="1:86">欲害彼王，及其眷屬。</s>
<s id="1:87">時仙人仰語：『若為我者，</s>
<s id="1:88">莫苦傷害。 』</s>
<s id="1:89">時迦梨國王，懺悔之後，</s>
<s id="1:90">常請仙人，就宮</s>
<s id="1:91">供養。</s>
<s id="1:92">爾時有異梵志，徒眾千人，</s>
<s id="1:93">見王敬待羼提波梨，</s>
<s id="1:94">甚懷妬忌，</s>
<s id="1:95">於其屏處，坐以塵土糞穢，而以坌之。</s>
<s id="1:96">爾時仙人，見其如是，</s>
<s id="1:97">即時立誓：</s>
<s id="1:98">『我今修忍， [為於群生，] 積行不休，</s>
<s id="1:99">後會成佛。 若佛道成，</s>
<s id="1:100">先以法水，洗汝塵垢，</s>
<s id="1:101">除汝欲穢， 永令清淨。 』」</s>
<s id="1:102">佛告比丘：「欲知爾時羼提波梨者，</s>
<s id="1:103">則我身是。</s>
<s id="1:104">時王迦梨及四大臣，今憍陳如等五比丘是。</s>
<s id="1:105">時千梵志塵坌我者，今欝卑羅等千比丘是。</s>
<s id="1:106">我於爾時，緣彼忍辱</s>
<s id="1:107">誓當先度，</s>
<s id="1:108">是故道成，</s>
<s id="1:109">此等之眾先得度苦。 」</s>
<s id="1:110">時諸比丘，聞佛所說，歎未曾有，歡喜奉行。</s>
</p><p id="2">
<s id="2:1">（一三）慈力王血施品第十三</s>
</p><p id="3">
<s id="3:1">如是我聞：一時</s>
<s id="3:2">佛在舍衛國祇洹中止。</s>
</p><p id="4">
<s id="4:1">爾時尊者阿難，於中食後，</s>
<s id="4:2">林間坐禪，</s>
<s id="4:3">而自思惟：</s>
<s id="4:4">「如來興世，甚為奇特，</s>
<s id="4:5">眾生之類，皆蒙安樂。」</s>
</p><p id="5">
<s id="5:1">又思惟：</s>
<s id="5:2">「憍陳如等五尊比丘，種何善本，</s>
<s id="5:3">依何因緣，</s>
<s id="5:4">法門初開，而先得入，</s>
<s id="5:5">法鼓始振，獨先得聞，</s>
<s id="5:6">甘露法降，特先蒙潤？」</s>
</p><p id="6">
<s id="6:1">念是事已，</s>
<s id="6:2">從坐處起，</s>
<s id="6:3">往至佛所，</s>
<s id="6:4">具以所念，</s>
<s id="6:5">而用白佛。</s>
</p><p id="7">
<s id="7:1">佛告之曰：</s>
<s id="7:2">「憍陳如等，先世於我，實有因緣。 過去世時，</s>
<s id="7:3">我以身血，充其飢渴，</s>
<s id="7:4">令得安隱；</s>
<s id="7:5">是故今身，</s>
<s id="7:6">先得我法，用致解脫。」</s>
</p><p id="8">
<s id="8:1">賢者阿難，重白佛言：</s>
<s id="8:2">「過去以血濟其飢乏，其事云何？ 願具開示，</s>
<s id="8:3">并令眾會咸得解了。」</s>
</p><p id="9">
<s id="9:1">佛告之曰：</s>
<s id="9:2">「過去久遠阿僧祇劫，</s>
<s id="9:3">此閻浮提，有大國王，名彌佉羅拔羅，晉言慈力，</s>
<s id="9:4">領閻浮提八萬四千小國王，</s>
<s id="9:5">有二萬夫人、</s>
<s id="9:6">一萬大臣。</s>
</p><p id="10">
<s id="10:1">王有慈悲，</s>
<s id="10:2">具四等心，</s>
<s id="10:3">恒愍一切，</s>
<s id="10:4">未曾懈厭，</s>
<s id="10:5">常以十善，教誨民庶，</s>
<s id="10:6">四方欽慕。</s>
<s id="10:7">王所化治，國土安樂，莫不慶賴。</s>
</p><p id="11">
<s id="11:1">諸疫鬼輩，</s>
<s id="11:2">恒噉人血氣，用自濟活。</s>
</p><p id="12">
<s id="12:1">爾時人民，攝身口意，</s>
<s id="12:2">敦從十善；</s>
<s id="12:3">眾邪惡疫，不敢侵近，</s>
<s id="12:4">飢羸困乏，瘦悴無力。</s>
</p><p id="13">
<s id="13:1">時五夜叉，來至王所，</s>
<s id="13:2">『我等徒類，仰人血氣，</s>
<s id="13:3">得全身命。</s>
</p><p id="14">
<s id="14:1">由王教導，</s>
<s id="14:2">咸持十善，</s>
<s id="14:3">我等自是無復飲食，</s>
<s id="14:4">飢渴頓乏，求活無路。</s>
</p><p id="15">
<s id="15:1">大王慈悲！豈不矜愍？』</s>
</p><p id="16">
<s id="16:1">王聞是語，甚懷哀傷，</s>
<s id="16:2">即自放脈，刺身五處。</s>
</p><p id="17">
<s id="17:1">時五夜叉，各自持器，來承血飲，</s>
<s id="17:2">飲血飽滿，</s>
<s id="17:3">咸賴王恩，</s>
<s id="17:4">欣喜無量。</s>
</p><p id="18">
<s id="18:1">王復告曰：</s>
<s id="18:2">『汝若充足，</s>
<s id="18:3">念修十善，</s>
<s id="18:4">我今以身血，</s>
<s id="18:5">濟汝飢渴，令得安隱；</s>
<s id="18:6">後成佛時，</s>
<s id="18:7">當以法身戒定慧血，</s>
<s id="18:8">除汝三毒諸欲飢渴，</s>
<s id="18:9">安置涅槃安隱之處。』</s>
</p><p id="19">
<s id="19:1">阿難！欲知爾時慈力王者，今我身是。</s>
</p><p id="20">
<s id="20:1">五夜叉者，今憍陳如等五比丘是。</s>
</p><p id="21">
<s id="21:1">我世世誓願，許當先度，</s>
<s id="21:2">是故我初說法，聞便解脫。」</s>
</p><p id="22">
<s id="22:1">時尊者阿難，及諸眾會，聞佛所說，咸增敬仰，歡喜奉行。</s>
</p><p id="23">
<s id="23:1">（一四）降六師品第十四</s>
</p><p id="24">
<s id="24:1">如是我聞： 一時</s>
<s id="24:2">佛在王舍城竹園之中，</s>
<s id="24:3">與千二百五十比丘俱。</s>
</p><p id="25">
<s id="25:1">時洴沙王已得初果，</s>
</p><p id="26">
<s id="26:1">信敬之心倍復隆厚，</s>
</p><p id="27">
<s id="27:1">常設上妙四事所須， 供養於佛及比丘僧，</s>
</p><p id="28">
<s id="28:1">樂人同善， 志兼勸導。</s>
</p><p id="29">
<s id="29:1">國有六師， 富蘭那等， 先素出世，</s>
</p><p id="30">
<s id="30:1">邪見倒說，</s>
</p><p id="31">
<s id="31:1">誑惑民庶；</s>
<s id="31:2">迷冥之徒， 信服邪教，</s>
</p><p id="32">
<s id="32:1">眾類廣布， 惡黨遍滿。</s>
</p><p id="33">
<s id="33:1">時王有弟， 敬奉六師，</s>
<s id="33:2">信惑邪倒，</s>
</p><p id="34">
<s id="34:1">謂其有道，</s>
</p><p id="35">
<s id="35:1">竭家之貨， 供給與之。</s>
</p><p id="36">
<s id="36:1">佛日初出， 慧流肇潤，</s>
</p><p id="37">
<s id="37:1">無心拔擢， 沒在重網，</s>
</p><p id="38">
<s id="38:1">兄王洴沙， 甚愛重之， 慇懃方便， 曉令奉佛，</s>
</p><p id="39">
<s id="39:1">弟執邪理， 不從王教，</s>
</p><p id="40">
<s id="40:1">數數勅令請佛供養。</s>
</p><p id="41">
<s id="41:1">弟白兄王：「我自有師，</s>
</p><p id="42">
<s id="42:1">不能復往奉事瞿曇。</s>
</p><p id="43">
<s id="43:1">然王有教理無有違，</s>
</p><p id="44">
<s id="44:1">當設大會</s>
<s id="44:2">不限來眾， 若其自至， 我當與食。 」</s>
<s id="44:3">許王之後辦設供具，</s>
</p><p id="45">
<s id="45:1">饒敷床座， 事訖設會， 遣人往喚， 六師之徒，</s>
<s id="45:2">尋皆來集， 坐於上位，</s>
</p><p id="46">
<s id="46:1">怪佛及僧不自來至，</s>
</p><p id="47">
<s id="47:1">即往白王：</s>
<s id="47:2">「王前數數勅請瞿曇，</s>
</p><p id="48">
<s id="48:1">今為設會，</s>
</p><p id="49">
<s id="49:1">日時欲至，</s>
</p><p id="50">
<s id="50:1">如何不來？」</s>
<s id="50:2">王告弟言：</s>
<s id="50:3">「汝雖不能躬自往請，</s>
</p><p id="51">
<s id="51:1">可遣一人白於時到。</s>
</p><p id="52">
<s id="52:1">」王弟受教遣人白時，</s>
</p><p id="53">
<s id="53:1">佛與大眾來至會所，</s>
</p><p id="54">
<s id="54:1">見諸六師先坐上座， 佛與眾僧次第而坐。</s>
</p><p id="55">
<s id="55:1">佛以神足， 令此六師合其徒類， 忽在下行，</s>
</p><p id="56">
<s id="56:1">六師情恥，</s>
</p><p id="57">
<s id="57:1">各起移坐，</s>
</p><p id="58">
<s id="58:1">坐定自見， 還在其下。</s>
</p><p id="59">
<s id="59:1">如是再三， 移坐就上， 猶自見身， 乃在下末，</s>
</p><p id="60">
<s id="60:1">更無力能，</s>
</p><p id="61">
<s id="61:1">俛仰而坐。</s>
</p><p id="62">
<s id="62:1">檀越行水， 至上座前，</s>
</p><p id="63">
<s id="63:1">佛語施主：「先與汝師。</s>
</p><p id="64">
<s id="64:1">」持水往師前， 即舉甖，</s>
</p><p id="65">
<s id="65:1">甖口自閉， 其水不下；</s>
<s id="65:2">還往佛前， 從佛作次，</s>
</p><p id="66">
<s id="66:1">爾乃水出， 咸得洗手。</s>
</p><p id="67">
<s id="67:1">洗手既竟， 次當呪願， 檀越捉食， 在上座前，</s>
</p><p id="68">
<s id="68:1">佛語檀越：</s>
<s id="68:2">「本不為我，</s>
</p><p id="69">
<s id="69:1">往汝師前， 自令呪願。</s>
</p><p id="70">
<s id="70:1">」受教尋往， 至六師所，</s>
</p><p id="71">
<s id="71:1">六師口噤， 不得出言，</s>
</p><p id="72">
<s id="72:1">但各舉手， 遙指於佛，</s>
</p><p id="73">
<s id="73:1">佛便呪願， 梵音聲暢。</s>
</p><p id="74">
<s id="74:1">呪願既竟， 次當行食， 欲隨上座， 作次付之。</s>
</p><p id="75">
<s id="75:1">佛又告言：「先與汝師。</s>
</p><p id="76">
<s id="76:1">」即便持食， 從六師付，</s>
</p><p id="77">
<s id="77:1">食皆忽上， 住虛空中，</s>
<s id="77:2">各當其上， 取不可得；</s>
<s id="77:3">行食與佛并僧遍訖，</s>
</p><p id="78">
<s id="78:1">食乃還下， 各在其前。</s>
</p><p id="79">
<s id="79:1">佛與眾僧， 一切食訖， 澡漱還坐，</s>
</p><p id="80">
<s id="80:1">次當說法，</s>
</p><p id="81">
<s id="81:1">佛語檀越：「令汝師說。 」尋請六師，</s>
</p><p id="82">
<s id="82:1">六師復噤，</s>
</p><p id="83">
<s id="83:1">但各同時， 舉手指佛。</s>
</p><p id="84">
<s id="84:1">於是如來， 廣為眾會， 出柔軟音，</s>
<s id="84:2">暢演法性， 分別義理，</s>
</p><p id="85">
<s id="85:1">應適眾情。</s>
</p><p id="86">
<s id="86:1">聞佛說法，</s>
</p><p id="87">
<s id="87:1">咸得開解，</s>
</p><p id="88">
<s id="88:1">洴沙王弟， 得法眼淨，</s>
</p><p id="89">
<s id="89:1">其餘眾人， 或得初果， 至第三果，</s>
</p><p id="90">
<s id="90:1">出家盡漏，</s>
</p><p id="91">
<s id="91:1">發無上心，</s>
</p><p id="92">
<s id="92:1">住不退地，</s>
<s id="92:2">隨心所慕， 悉得其願， 各乃識真，</s>
</p><p id="93">
<s id="93:1">信敬三寶， 薄賤六師，</s>
</p><p id="94">
<s id="94:1">捨不承供。</s>
</p><p id="95">
<s id="95:1">於是六師， 甚懷惱恚，</s>
</p><p id="96">
<s id="96:1">各至閑靜， 求學奇術，</s>
</p><p id="97">
<s id="97:1">天魔波旬， 懼其情怯，</s>
</p><p id="98">
<s id="98:1">不能宣布惡邪之毒，</s>
</p><p id="99">
<s id="99:1">即下化作六師之形，</s>
</p><p id="100">
<s id="100:1">於一人前， 現五人術， 飛行空中，</s>
</p><p id="101">
<s id="101:1">身出水火，</s>
</p><p id="102">
<s id="102:1">分身散體， 百種現變。</s>
</p><p id="103">
<s id="103:1">愚癡之徒， 更相恃賴，</s>
</p><p id="104">
<s id="104:1">忿前見辱亡失供養，</s>
</p><p id="105">
<s id="105:1">六師悉集，</s>
</p><p id="106">
<s id="106:1">各共議言：</s>
<s id="106:2">「我曹技能，</s>
</p><p id="107">
<s id="107:1">不減瞿曇，</s>
</p><p id="108">
<s id="108:1">緣前一辱，</s>
</p><p id="109">
<s id="109:1">眾心離散。</s>
</p><p id="110">
<s id="110:1">比來眾師， 神術顯變， 今察奇妙， 足任伏彼，</s>
</p><p id="111">
<s id="111:1">當詣國王求決勝負。 」作議已定， 即詣王所，</s>
</p><p id="112">
<s id="112:1">自說智能神化靈術，</s>
</p><p id="113">
<s id="113:1">貪共沙門， 講挌奇變，</s>
</p><p id="114">
<s id="114:1">對試之後，</s>
</p><p id="115">
<s id="115:1">可否自現。</s>
</p><p id="116">
<s id="116:1">王笑之曰：</s>
<s id="116:2">「汝等何癡？</s>
<s id="116:3">佛德弘大，</s>
</p><p id="117">
<s id="117:1">神足無礙，</s>
</p><p id="118">
<s id="118:1">欲以螢大與日諍光，</s>
</p><p id="119">
<s id="119:1">牛跡之水與巨海比大，</s>
</p><p id="120">
<s id="120:1">野干之微與師子捔猛，</s>
</p><p id="121">
<s id="121:1">蟻蛭之堆與須彌等高；</s>
<s id="121:2">大小之形， 昭然有別，</s>
</p><p id="122">
<s id="122:1">迷惑高企， 何愚之劇？」</s>
<s id="122:2">六師復言：</s>
<s id="122:3">「驗事在後， 大王未見我等殊變，</s>
</p><p id="123">
<s id="123:1">是使偏心謂望彼大，</s>
</p><p id="124">
<s id="124:1">決試之後， 巨細自定。</s>
</p><p id="125">
<s id="125:1">」王又告曰：</s>
<s id="125:2">「欲試可試，</s>
</p><p id="126">
<s id="126:1">但恐汝等自招毀辱，</s>
</p><p id="127">
<s id="127:1">正使與佛捔神足者，</s>
</p><p id="128">
<s id="128:1">當使我曹具覩異變。</s>
</p><p id="129">
<s id="129:1">」六師言曰：</s>
<s id="129:2">「期後七日，</s>
</p><p id="130">
<s id="130:1">願王平治講試之場。</s>
</p><p id="131">
<s id="131:1">」六師去後，</s>
</p><p id="132">
<s id="132:1">王即嚴駕， 往至佛所，</s>
</p><p id="133">
<s id="133:1">以事白佛：</s>
<s id="133:2">「六師紛紜， 欲得講術，</s>
</p><p id="134">
<s id="134:1">以理呵語， 其意不息。</s>
</p><p id="135">
<s id="135:1">唯願世尊！奮其神力，</s>
</p><p id="136">
<s id="136:1">化伏邪惡，</s>
</p><p id="137">
<s id="137:1">爾乃從善，</s>
</p><p id="138">
<s id="138:1">因使我曹得覩其變。」</s>
</p><p id="139">
<s id="139:1">佛告洴沙：</s>
<s id="139:2">「我自知時。 」</s>
<s id="139:3">洴沙謂佛可共捔神，</s>
</p><p id="140">
<s id="140:1">即勅臣吏，</s>
</p><p id="141">
<s id="141:1">平治博處，</s>
</p><p id="142">
<s id="142:1">安施床座， 竪諸幢幡， 莊嚴挍珞， 極令麗妙。</s>
</p><p id="143">
<s id="143:1">其當會日， 一切企望。</s>
</p><p id="144">
<s id="144:1">於時如來及與眾僧， 從王舍城，</s>
</p><p id="145">
<s id="145:1">往毘舍離。</s>
</p><p id="146">
<s id="146:1">毘舍離中， 諸律昌輩， 與諸人民， 皆來奉迎。</s>
</p><p id="147">
<s id="147:1">諸人後日， 求佛不在， 問實乃知， 至毘舍離。</s>
</p><p id="148">
<s id="148:1">六師之徒， 興張唱言：</s>
<s id="148:2">「久知瞿曇智術單淺，</s>
</p><p id="149">
<s id="149:1">諸人猶豫， 不信我言，</s>
</p><p id="150">
<s id="150:1">尅期捔術， 自省不如</s>
<s id="150:2">靡然逃去， 至毘舍離。」</s>
</p><p id="151">
<s id="151:1">諸六師輩， 貢高轉盛，</s>
</p><p id="152">
<s id="152:1">各共相率，</s>
</p><p id="153">
<s id="153:1">當必追窮。</s>
</p><p id="154">
<s id="154:1">時洴沙王， 辦設供具， 滿五百乘車，</s>
</p><p id="155">
<s id="155:1">王與群臣十四億眾， 各辦糧食，</s>
</p><p id="156">
<s id="156:1">悉隨佛往， 前後絡繹， 集毘舍離，</s>
</p><p id="157">
<s id="157:1">六師復往白諸律昌：</s>
<s id="157:2">「聽我曹等， 與此瞿曇， 捔試神力， 談講實性，</s>
</p><p id="158">
<s id="158:1">若見聽者， 期來七日。」</s>
</p><p id="159">
<s id="159:1">時諸律昌， 復往白佛：</s>
<s id="159:2">「六師群迷， 自謂有道，</s>
<s id="159:3">求與如來共捔神力，</s>
</p><p id="160">
<s id="160:1">唯願世尊！垂神降伏。」</s>
</p><p id="161">
<s id="161:1">佛又告曰：</s>
<s id="161:2">「佛自知時。」</s>
</p><p id="162">
<s id="162:1">諸律昌輩， 合率臣民，</s>
</p><p id="163">
<s id="163:1">嚴治設辦， 如洴沙王比，</s>
</p><p id="164">
<s id="164:1">悉皆企慕， 望在明日。</s>
</p><p id="165">
<s id="165:1">佛與眾僧， 至拘睒彌。</s>
</p><p id="166">
<s id="166:1">拘睒彌王， 名曰優填， 將諸群臣，</s>
</p><p id="167">
<s id="167:1">亦來奉迎。</s>
</p><p id="168">
<s id="168:1">毘舍離人， 明晨問佛，</s>
</p><p id="169">
<s id="169:1">云佛已往拘睒彌國。</s>
</p><p id="170">
<s id="170:1">六師聞是</s>
<s id="170:2">高心遂盛，</s>
</p><p id="171">
<s id="171:1">合徒聚眾， 規必窮逼。</s>
</p><p id="172">
<s id="172:1">諸律昌輩， 辦致供具， 五百車載， 用俟供養，</s>
</p><p id="173">
<s id="173:1">將領國人七億之眾， 并洴沙王，</s>
</p><p id="174">
<s id="174:1">集拘睒彌， 觀佛六師共捔神力， 前後滿道， 絡繹而至。</s>
</p><p id="175">
<s id="175:1">六師既到，</s>
</p><p id="176">
<s id="176:1">見優填王騰說事情如上之辭，</s>
</p><p id="177">
<s id="177:1">沙門自省：「內無顧恃， 空空逃避， 不可要勒，</s>
</p><p id="178">
<s id="178:1">須王尅定令與我試。」</s>
</p><p id="179">
<s id="179:1">優填白佛，</s>
</p><p id="180">
<s id="180:1">說六師辭：「世尊！寧可與捔之不？」</s>
<s id="180:2">佛復告言：</s>
<s id="180:3">「我自知時。」</s>
</p><p id="181">
<s id="181:1">優填望佛在其國試， 嚴治設辦， 如洴沙王比， 皆到當會。</s>
</p><p id="182">
<s id="182:1">佛復捨去， 與比丘僧，</s>
</p><p id="183">
<s id="183:1">至越祇國。</s>
</p><p id="184">
<s id="184:1">越祇國王屯真陀羅， 將諸人民， 來迎世尊。</s>
</p><p id="185">
<s id="185:1">拘睒彌人明日乃問， 云佛已去向於越祇。</s>
</p><p id="186">
<s id="186:1">六師徒眾， 尋逐其後。</s>
</p><p id="187">
<s id="187:1">時優填王與八億眾， 并洴沙等諸國人民， 悉共往詣， 集越祇國。</s>
</p><p id="188">
<s id="188:1">六師見王， 廣自陳說：「當令瞿曇與我共試。」</s>
</p><p id="189">
<s id="189:1">屯真陀羅復往白佛，</s>
</p><p id="190">
<s id="190:1">佛猶答言：「佛自知時。」</s>
</p><p id="191">
<s id="191:1">王亦嚴辦。</s>
</p><p id="192">
<s id="192:1">會日垂至，</s>
</p><p id="193">
<s id="193:1">佛與眾僧，</s>
</p><p id="194">
<s id="194:1">即向特叉尸利。</s>
</p><p id="195">
<s id="195:1">此國中王名因陀婆彌，</s>
</p><p id="196">
<s id="196:1">與諸臣民， 亦來奉迎。</s>
</p><p id="197">
<s id="197:1">屯真陀羅與五億人，</s>
</p><p id="198">
<s id="198:1">洴沙王等諸王臣民， 亦皆逐佛，</s>
</p><p id="199">
<s id="199:1">向特叉尸利。</s>
</p><p id="200">
<s id="200:1">六師已到，</s>
</p><p id="201">
<s id="201:1">白因陀婆彌， 極自譸張， 高談大語：「聽與瞿曇捔試神力。」</s>
</p><p id="202">
<s id="202:1">因陀婆彌復往白佛，</s>
</p><p id="203">
<s id="203:1">佛故答言：「我自知時。」</s>
</p><p id="204">
<s id="204:1">嚴辦日到，</s>
</p><p id="205">
<s id="205:1">佛復捨去， 并與諸眾僧，</s>
</p><p id="206">
<s id="206:1">至波羅㮈。</s>
</p><p id="207">
<s id="207:1">波羅㮈王名梵摩達，</s>
</p><p id="208">
<s id="208:1">亦與人眾， 躬來迎佛。</s>
</p><p id="209">
<s id="209:1">特叉尸利人民， 明日乃知佛去。</s>
</p><p id="210">
<s id="210:1">六師追逐， 尋跡馳往。</s>
</p><p id="211">
<s id="211:1">因陀婆彌與六億眾、</s>
<s id="211:2">洴沙王等， 一切隨逐。</s>
</p><p id="212">
<s id="212:1">六師既到，</s>
</p><p id="213">
<s id="213:1">如前白王。</s>
</p><p id="214">
<s id="214:1">王如前辭， 往白於佛，</s>
</p><p id="215">
<s id="215:1">佛亦答言：「我自知時。」</s>
</p><p id="216">
<s id="216:1">嚴辦日到，</s>
</p><p id="217">
<s id="217:1">佛復捨去， 與比丘僧， 往迦毘羅衛國。</s>
</p><p id="218">
<s id="218:1">迦毘羅衛諸釋種輩， 率諸大眾，</s>
</p><p id="219">
<s id="219:1">皆來迎佛。</s>
</p><p id="220">
<s id="220:1">波羅㮈人，</s>
</p><p id="221">
<s id="221:1">明日乃知。 六師徒眾， 續復馳逐。</s>
</p><p id="222">
<s id="222:1">梵摩達王與八億人，</s>
</p><p id="223">
<s id="223:1">洴沙諸王六國人民，</s>
</p><p id="224">
<s id="224:1">皆悉前後， 隨逐佛往。</s>
</p><p id="225">
<s id="225:1">六師既到，</s>
</p><p id="226">
<s id="226:1">向諸釋種， 紛紜自說：</s>
<s id="226:2">「廣引術能， 聽與瞿曇， 共決神力。」</s>
</p><p id="227">
<s id="227:1">釋種復往白佛， 具宣其事，</s>
</p><p id="228">
<s id="228:1">佛又告言：「我自知時。」</s>
</p><p id="229">
<s id="229:1">嚴治設辦， 剋日垂至，</s>
</p><p id="230">
<s id="230:1">佛與眾僧， 往舍衛國。</s>
</p><p id="231">
<s id="231:1">舍衛國王名波斯匿， 與諸臣民， 皆來迎佛。</s>
</p><p id="232">
<s id="232:1">釋種明日乃知佛去。</s>
</p><p id="233">
<s id="233:1">六師率徒， 從後追之。</s>
</p><p id="234">
<s id="234:1">釋種將領九億人眾， 洴沙王等諸國人民，</s>
</p><p id="235">
<s id="235:1">亘川滿野， 逐趣舍衛。</s>
</p><p id="236">
<s id="236:1">六師等到，</s>
</p><p id="237">
<s id="237:1">見波斯匿， 具自陳說本末情事：「欲與瞿曇決捔神力， 臨期逃避， 不可要勒。</s>
</p><p id="238">
<s id="238:1">今與大眾， 逐至王國。</s>
</p><p id="239">
<s id="239:1">大王！當使與我等決。」</s>
</p><p id="240">
<s id="240:1">波斯匿王， 亦用為笑，</s>
</p><p id="241">
<s id="241:1">說佛殊變難可思議，</s>
</p><p id="242">
<s id="242:1">云何以汝卑陋凡細，</s>
</p><p id="243">
<s id="243:1">與大法王捔試力能？</s>
<s id="243:2">六師凶凶，</s>
</p><p id="244">
<s id="244:1">言氣遂高。</s>
</p><p id="245">
<s id="245:1">波斯匿王， 既往見佛白言：</s>
<s id="245:2">「六師慇懃乃爾，</s>
</p><p id="246">
<s id="246:1">唯願世尊！垂神化伏，</s>
</p><p id="247">
<s id="247:1">普使一切別偽識真。」</s>
</p><p id="248">
<s id="248:1">佛告王言：「我自知時。」</s>
</p><p id="249">
<s id="249:1">波斯匿王， 尋勅臣吏，</s>
</p><p id="250">
<s id="250:1">平治場地，</s>
</p><p id="251">
<s id="251:1">多積香花， 敷設床座， 竪諸幢幡， 嚴辦已訖，</s>
</p><p id="252">
<s id="252:1">大眾都集。</s>
</p><p id="253">
<s id="253:1">臘月一日， 佛至試場，</s>
</p><p id="254">
<s id="254:1">波斯匿王， 是日設食，</s>
</p><p id="255">
<s id="255:1">清晨躬手授佛楊枝，</s>
</p><p id="256">
<s id="256:1">佛受嚼竟，</s>
</p><p id="257">
<s id="257:1">擲殘著地</s>
<s id="257:2">墮地便生， 蓊欝而起， 根莖踊出， 高五百由旬，</s>
<s id="257:3">枝葉雲布， 周匝亦爾。</s>
</p><p id="258">
<s id="258:1">漸復生華， 大如車輪， 遂復有菓， 大五斗瓶，</s>
</p><p id="259">
<s id="259:1">根莖枝葉， 純是七寶若干種色，</s>
</p><p id="260">
<s id="260:1">映燦麗妙， 隨色發光，</s>
</p><p id="261">
<s id="261:1">掩蔽日月。</s>
</p><p id="262">
<s id="262:1">食其菓者，</s>
</p><p id="263">
<s id="263:1">美踰甘露，</s>
</p><p id="264">
<s id="264:1">香氣四塞， 聞者情悅；</s>
<s id="264:2">香風來吹， 更相摚觸， 枝葉皆出和雅之音， 暢演法要， 聞者無厭。</s>
</p><p id="265">
<s id="265:1">一切人民， 覩茲樹變， 敬信之心， 倍益純厚。</s>
</p><p id="266">
<s id="266:1">佛乃說法，</s>
</p><p id="267">
<s id="267:1">應適其意，</s>
</p><p id="268">
<s id="268:1">心皆開解，</s>
</p><p id="269">
<s id="269:1">志求佛者、得果生天， 數甚眾多。</s>
</p><p id="270">
<s id="270:1">次第二日， 優填王請佛。</s>
</p><p id="271">
<s id="271:1">於時如來， 化其兩邊， 成兩寶山，</s>
</p><p id="272">
<s id="272:1">嚴顯可觀，</s>
</p><p id="273">
<s id="273:1">眾寶雜合， 五色暉耀， 光焰暐曄，</s>
</p><p id="274">
<s id="274:1">若干種樹， 行列山上，</s>
</p><p id="275">
<s id="275:1">華果茂盛，</s>
</p><p id="276">
<s id="276:1">出微妙香。</s>
</p><p id="277">
<s id="277:1">其一山頂， 有成熟粳米， 滑美百味，</s>
</p><p id="278">
<s id="278:1">甘之附口，</s>
</p><p id="279">
<s id="279:1">人民之類， 自恣而食。</s>
</p><p id="280">
<s id="280:1">其一山上， 有柔軟之草， 肥𦠆甘美，</s>
</p><p id="281">
<s id="281:1">以俟畜生， 須者往噉， 飽已情歡。</s>
</p><p id="282">
<s id="282:1">一切眾會， 覩山顯異， 食已懷悅， 仰慕遂深。</s>
</p><p id="283">
<s id="283:1">佛更稱適， 為說妙法， 各得開解，</s>
</p><p id="284">
<s id="284:1">發無上心，</s>
</p><p id="285">
<s id="285:1">得果生天， 其數亦眾。</s>
</p><p id="286">
<s id="286:1">到第三日， 屯真陀羅， 請佛供養，</s>
</p><p id="287">
<s id="287:1">奉佛淨水， 俟以澡漱。</s>
</p><p id="288">
<s id="288:1">佛吐水棄， 化成寶池，</s>
</p><p id="289">
<s id="289:1">周匝四邊， 各二百里，</s>
</p><p id="290">
<s id="290:1">純以七寶共相間雜，</s>
</p><p id="291">
<s id="291:1">眾色相照， 光明焰奕。</s>
<s id="291:2">其池中水， 八德具足，</s>
</p><p id="292">
<s id="292:1">水底遍滿七寶之沙，</s>
</p><p id="293">
<s id="293:1">八種蓮花， 大如車輪，</s>
</p><p id="294">
<s id="294:1">青黃赤白，</s>
</p><p id="295">
<s id="295:1">紅綠紫雜，</s>
</p><p id="296">
<s id="296:1">香氣芬馥， 馨徹四遠。</s>
</p><p id="297">
<s id="297:1">隨蓮花色， 各發光明，</s>
</p><p id="298">
<s id="298:1">光明顯照， 暉曜天地。</s>
</p><p id="299">
<s id="299:1">大會覩此寶池奇妙，</s>
</p><p id="300">
<s id="300:1">歡喜稱歎佛無量德。</s>
</p><p id="301">
<s id="301:1">佛因觀察， 隨眾人心，</s>
</p><p id="302">
<s id="302:1">方便說法，</s>
</p><p id="303">
<s id="303:1">各令開解</s>
<s id="303:2">發無上心，</s>
</p><p id="304">
<s id="304:1">得果生天，</s>
</p><p id="305">
<s id="305:1">盡增福業， 數多難計。</s>
</p><p id="306">
<s id="306:1">到第四日， 因陀婆彌王請佛。</s>
</p><p id="307">
<s id="307:1">佛於是日， 令其寶池， 四面自然，</s>
</p><p id="308">
<s id="308:1">有八渠流，</s>
</p><p id="309">
<s id="309:1">還相灌注， 自然迴轉。</s>
</p><p id="310">
<s id="310:1">水流有聲， 其聲清妙， 皆說諸法， 五根五力、</s>
<s id="310:2">七覺八道、</s>
<s id="310:3">三明六通、</s>
<s id="310:4">六度四等、大慈大悲，</s>
</p><p id="311">
<s id="311:1">勸發開導， 說種種法， 一切聞覩， 心皆開解，</s>
</p><p id="312">
<s id="312:1">發心求佛，</s>
</p><p id="313">
<s id="313:1">得果生天，</s>
</p><p id="314">
<s id="314:1">增積福慧， 數甚眾多。</s>
</p><p id="315">
<s id="315:1">次第五日， 梵摩達王， 請佛供養。</s>
</p><p id="316">
<s id="316:1">佛於是日， 口中放光， 金色赫奕，</s>
</p><p id="317">
<s id="317:1">遍大千土。</s>
</p><p id="318">
<s id="318:1">光明所觸， 一切眾生，</s>
</p><p id="319">
<s id="319:1">三毒五陰， 皆自然息， 身心快樂， 譬如比丘得第三禪。</s>
</p><p id="320">
<s id="320:1">眾會歎怪， 志慕佛德。</s>
</p><p id="321">
<s id="321:1">便為說法，</s>
</p><p id="322">
<s id="322:1">各得開解，</s>
</p><p id="323">
<s id="323:1">發大道心， 得果生天，</s>
</p><p id="324">
<s id="324:1">進福修慧， 數甚眾多。</s>
</p><p id="325">
<s id="325:1">第六日中， 諸律昌輩， 次復請佛。</s>
</p><p id="326">
<s id="326:1">佛於是日， 普令大會一切眾生， 心心相知， 各各一人知一切心，</s>
</p><p id="327">
<s id="327:1">所念善惡， 志趣業行。 咸自驚喜，</s>
</p><p id="328">
<s id="328:1">欽美佛德。</s>
</p><p id="329">
<s id="329:1">佛便為說若干妙法，</s>
</p><p id="330">
<s id="330:1">皆得開解，</s>
</p><p id="331">
<s id="331:1">誓求佛者，</s>
</p><p id="332">
<s id="332:1">得果生天， 數甚眾多。</s>
</p><p id="333">
<s id="333:1">到第七日， 釋種請佛。</s>
</p><p id="334">
<s id="334:1">佛於是日， 化諸會者，</s>
</p><p id="335">
<s id="335:1">悉令自見為轉輪王，</s>
</p><p id="336">
<s id="336:1">七寶千子，</s>
</p><p id="337">
<s id="337:1">諸王臣民， 肅恭承已， 侍仰無減。</s>
</p><p id="338">
<s id="338:1">各自驚怪， 喜慶無量。</s>
</p><p id="339">
<s id="339:1">佛便為說法，</s>
</p><p id="340">
<s id="340:1">投適其意，</s>
</p><p id="341">
<s id="341:1">亦發無上正覺之心，</s>
</p><p id="342">
<s id="342:1">得果生天， 甚難計數。</s>
</p><p id="343">
<s id="343:1">又第八日受帝釋請，</s>
</p><p id="344">
<s id="344:1">為佛作師子座，</s>
</p><p id="345">
<s id="345:1">如來昇座，</s>
</p><p id="346">
<s id="346:1">帝釋侍左，</s>
</p><p id="347">
<s id="347:1">梵王侍右，</s>
</p><p id="348">
<s id="348:1">眾會一切， 靜然坐定。</s>
</p><p id="349">
<s id="349:1">佛徐申臂， 以手接座，</s>
</p><p id="350">
<s id="350:1">欻有大聲， 如象鳴吼，</s>
</p><p id="351">
<s id="351:1">應時即有五大神鬼，</s>
</p><p id="352">
<s id="352:1">摧滅挽拽， 六師高座，</s>
</p><p id="353">
<s id="353:1">金剛密迹捉金剛杵， 杵頭出火，</s>
</p><p id="354">
<s id="354:1">舉擬六師，</s>
</p><p id="355">
<s id="355:1">六師驚怖奔突而走， 慚此重辱，</s>
</p><p id="356">
<s id="356:1">投河而死。</s>
</p><p id="357">
<s id="357:1">六師徒類， 九億人眾，</s>
</p><p id="358">
<s id="358:1">皆來歸佛，</s>
</p><p id="359">
<s id="359:1">求為弟子。</s>
</p><p id="360">
<s id="360:1">佛言：「善來比丘！」</s>
<s id="360:2">鬚髮自落， 法衣在身， 皆成沙門。</s>
</p><p id="361">
<s id="361:1">佛為說法， 示其法要，</s>
</p><p id="362">
<s id="362:1">漏盡結解， 悉得羅漢。</s>
</p><p id="363">
<s id="363:1">於是如來， 從八萬毛孔， 皆放光明，</s>
</p><p id="364">
<s id="364:1">遍滿虛空，</s>
</p><p id="365">
<s id="365:1">一一光頭， 有大蓮花，</s>
</p><p id="366">
<s id="366:1">一一華上， 皆有化佛與諸大眾， 圍繞說法。</s>
</p><p id="367">
<s id="367:1">眾會覩茲無上之化，</s>
</p><p id="368">
<s id="368:1">信敬之心， 倍益隆盛。</s>
</p><p id="369">
<s id="369:1">佛即為說， 隨其所應，</s>
</p><p id="370">
<s id="370:1">有發大心，</s>
</p><p id="371">
<s id="371:1">得果生天， 進福增善， 數甚眾多。</s>
</p><p id="372">
<s id="372:1">到第九日， 梵王請佛。</s>
</p><p id="373">
<s id="373:1">佛自化身高至梵天，</s>
</p><p id="374">
<s id="374:1">威嚴高顯， 巍巍難極，</s>
</p><p id="375">
<s id="375:1">放大光明， 暉赫天地。</s>
</p><p id="376">
<s id="376:1">一切仰瞻， 皆聞其語，</s>
</p><p id="377">
<s id="377:1">佛為種種顯示法要，</s>
</p><p id="378">
<s id="378:1">亦令多眾發心求佛， 得果生天， 數亦難計。</s>
</p><p id="379">
<s id="379:1">到第十日， 四天王請佛。</s>
</p><p id="380">
<s id="380:1">爾時世尊！普令大眾見佛色身， 遍諸天中，</s>
</p><p id="381">
<s id="381:1">從四天王， 至色究竟， 皆見佛身， 放大光明，</s>
</p><p id="382">
<s id="382:1">各為大眾， 說微妙法。 咸遙仰視， 了了見之，</s>
</p><p id="383">
<s id="383:1">一切眾會， 甚增敬仰。</s>
</p><p id="384">
<s id="384:1">佛為說法， 隨應其意，</s>
</p><p id="385">
<s id="385:1">皆發大心，</s>
</p><p id="386">
<s id="386:1">住不退地，</s>
</p><p id="387">
<s id="387:1">得果生天， 不可稱計。</s>
</p><p id="388">
<s id="388:1">第十一日， 須達請佛。</s>
</p><p id="389">
<s id="389:1">佛於是日， 於高座上，</s>
</p><p id="390">
<s id="390:1">自隱其身， 寂滅不現，</s>
</p><p id="391">
<s id="391:1">但放光明，</s>
</p><p id="392">
<s id="392:1">出柔軟音， 分別演暢諸法之要。</s>
</p><p id="393">
<s id="393:1">在會之人， 聞法解悟，</s>
</p><p id="394">
<s id="394:1">有發大心，</s>
</p><p id="395">
<s id="395:1">住不退者，</s>
</p><p id="396">
<s id="396:1">得果生天， 亦甚眾多。</s>
</p><p id="397">
<s id="397:1">第十二日， 質多居士請佛供養。</s>
</p><p id="398">
<s id="398:1">佛於此日， 入慈三昧，</s>
</p><p id="399">
<s id="399:1">出金色光，</s>
</p><p id="400">
<s id="400:1">遍照大千。</s>
</p><p id="401">
<s id="401:1">光觸眾生， 三毒心息，</s>
</p><p id="402">
<s id="402:1">自然興慈；</s>
<s id="402:2">等視眾生， 如父如母，</s>
</p><p id="403">
<s id="403:1">如兄如弟， 愛潤之心， 都無增減。</s>
</p><p id="404">
<s id="404:1">然後為說若干妙法，</s>
</p><p id="405">
<s id="405:1">亦發大心，</s>
</p><p id="406">
<s id="406:1">住不退地，</s>
</p><p id="407">
<s id="407:1">得果生天， 難可稱量。</s>
</p><p id="408">
<s id="408:1">第十三日屯真陀羅王， 次復請佛， 施設供養。</s>
</p><p id="409">
<s id="409:1">佛於是日， 身昇高座，</s>
</p><p id="410">
<s id="410:1">放於臍光， 分作兩奇，</s>
</p><p id="411">
<s id="411:1">離身七仞，</s>
</p><p id="412">
<s id="412:1">頭各有花，</s>
</p><p id="413">
<s id="413:1">上有化佛， 如佛無異，</s>
</p><p id="414">
<s id="414:1">化佛臍中， 復出光明，</s>
</p><p id="415">
<s id="415:1">亦分兩奇離身七仞，</s>
</p><p id="416">
<s id="416:1">頭有蓮花， 上有化佛，</s>
</p><p id="417">
<s id="417:1">如是轉遍大千國土。</s>
</p><p id="418">
<s id="418:1">一切瞻覩， 愕然驚喜。</s>
</p><p id="419">
<s id="419:1">佛為應時， 隨意說法， 亦發大心，</s>
</p><p id="420">
<s id="420:1">住不退者，</s>
</p><p id="421">
<s id="421:1">得果生天， 數甚眾多。</s>
</p><p id="422">
<s id="422:1">第十四日， 優填王請佛。</s>
</p><p id="423">
<s id="423:1">時優填王， 花散佛上。</s>
</p><p id="424">
<s id="424:1">佛即應時， 變其所散花， 作千二百五十七寶高車，</s>
</p><p id="425">
<s id="425:1">高至梵天， 晃踰金山， 雜寶眾色， 曜麗相照赫然， 金光振朗殊妙難量， 神珠瓔珞， 雜廁其間。 諸高車中， 皆有佛身，</s>
<s id="425:2">放大光明， 遍三千土。</s>
</p><p id="426">
<s id="426:1">眾會覩變， 喜敬交懷。</s>
</p><p id="427">
<s id="427:1">佛便說法， 應病投藥，</s>
</p><p id="428">
<s id="428:1">皆發大心，</s>
</p><p id="429">
<s id="429:1">或住不退，</s>
</p><p id="430">
<s id="430:1">得道生天， 數復甚多。</s>
</p><p id="431">
<s id="431:1">第十五日， 洴沙王請佛，</s>
</p><p id="432">
<s id="432:1">佛豫勅王：</s>
<s id="432:2">「唯須食具。」</s>
<s id="432:3">王但嚴辦器物， 極令饒多。</s>
</p><p id="433">
<s id="433:1">食時已到，</s>
</p><p id="434">
<s id="434:1">諸器悉滿， 甘饍百味， 種種異美，</s>
</p><p id="435">
<s id="435:1">普令眾會飽足有餘，</s>
</p><p id="436">
<s id="436:1">食已身心自然安樂。</s>
</p><p id="437">
<s id="437:1">於時世尊， 以手指地，</s>
</p><p id="438">
<s id="438:1">十八地獄</s>
<s id="438:2">一切都現， 無量塵數，</s>
</p><p id="439">
<s id="439:1">諸受罪人， 各各自說：</s>
<s id="439:2">「我於本時， 作如是惡，</s>
</p><p id="440">
<s id="440:1">今受此苦。」</s>
</p><p id="441">
<s id="441:1">一切眾會， 具悉聞見，</s>
</p><p id="442">
<s id="442:1">甚懷悲愍，</s>
</p><p id="443">
<s id="443:1">衣毛驚悚。</s>
</p><p id="444">
<s id="444:1">佛便為說法，</s>
</p><p id="445">
<s id="445:1">應適其意，</s>
</p><p id="446">
<s id="446:1">有發大心，</s>
</p><p id="447">
<s id="447:1">住不退者，</s>
</p><p id="448">
<s id="448:1">得果生天， 不可稱數。</s>
</p><p id="449">
<s id="449:1">地獄眾生， 緣見佛聞法， 心生敬仰， 皆遙自歸，</s>
</p><p id="450">
<s id="450:1">終皆得生天上人中。</s>
</p><p id="451">
<s id="451:1">時洴沙王， 長跪白佛：</s>
<s id="451:2">「世尊奇相， 三十有二，</s>
</p><p id="452">
<s id="452:1">身手諸相， 猶曾得見，</s>
<s id="452:2">未覩如來足下輪相， 願見示眾， 咸共敬觀。」</s>
</p><p id="453">
<s id="453:1">佛即出脚，</s>
</p><p id="454">
<s id="454:1">普示眾會， 一切見佛足底輪相，</s>
</p><p id="455">
<s id="455:1">端嚴昞著， 文理如畫， 分別顯了， 觀之無厭。</s>
</p><p id="456">
<s id="456:1">王益歡喜，</s>
</p><p id="457">
<s id="457:1">重白佛言：</s>
<s id="457:2">「不審世尊！本作何德，</s>
</p><p id="458">
<s id="458:1">而乃致此輪相之妙？」</s>
<s id="458:2">佛即告王：</s>
<s id="458:3">「由我過去自修十善，</s>
</p><p id="459">
<s id="459:1">復以教人， 故得斯相明顯如是。 」</s>
</p><p id="460">
<s id="460:1">王又白佛：</s>
<s id="460:2">「不審， 世尊！自修十善，</s>
</p><p id="461">
<s id="461:1">復以教人， 其事云何？願見開示。 」</s>
</p><p id="462">
<s id="462:1">佛告王曰：</s>
<s id="462:2">「善聽著心。</s>
</p><p id="463">
<s id="463:1">乃往無數阿僧祇劫，</s>
</p><p id="464">
<s id="464:1">此閻浮提， 有大國王， 名施陀尼彌，</s>
</p><p id="465">
<s id="465:1">領八萬四千國，</s>
</p><p id="466">
<s id="466:1">八萬億聚落，</s>
</p><p id="467">
<s id="467:1">一萬大臣。</s>
</p><p id="468">
<s id="468:1">王有二萬夫人，</s>
</p><p id="469">
<s id="469:1">皆無有子。 王甚憂愁， 懼絕國嗣，</s>
</p><p id="470">
<s id="470:1">即廣禱祀祈願諸天。</s>
</p><p id="471">
<s id="471:1">王第一夫人， 名須梨波羅滿， 經數時間， 便覺有娠。</s>
</p><p id="472">
<s id="472:1">自懷妊後， 心性聰了，</s>
</p><p id="473">
<s id="473:1">仁慈矜哀， 勸人以善，</s>
</p><p id="474">
<s id="474:1">日月滿足，</s>
</p><p id="475">
<s id="475:1">生一男兒，</s>
</p><p id="476">
<s id="476:1">端政超異，</s>
</p><p id="477">
<s id="477:1">姿相顯美，</s>
</p><p id="478">
<s id="478:1">身諸毛孔， 皆有光明。</s>
</p><p id="479">
<s id="479:1">王甚欣慶， 覩之無厭。</s>
</p><p id="480">
<s id="480:1">即召相師，</s>
</p><p id="481">
<s id="481:1">占其吉不？</s>
<s id="481:2">相師披見， 歎言：『奇哉！</s>
<s id="481:3">是兒之相， 挺特殊倫，</s>
</p><p id="482">
<s id="482:1">德綏四域， 天下敬戴。』</s>
</p><p id="483">
<s id="483:1">王益歡喜，</s>
</p><p id="484">
<s id="484:1">勅為立字。</s>
</p><p id="485">
<s id="485:1">相師白王：</s>
<s id="485:2">『有何異瑞？』 王言：『此兒懷妊已來，</s>
</p><p id="486">
<s id="486:1">其母聰慧仁慈勸善，</s>
</p><p id="487">
<s id="487:1">餘瑞雖眾甚怪此異。』</s>
</p><p id="488">
<s id="488:1">相師驚喜，而白王言：『母豫辯慧， 自身光明， 當為立字名那波羅滿， 晉言惠光。』</s>
</p><p id="489">
<s id="489:1">太子長大， 智慧殊人，</s>
</p><p id="490">
<s id="490:1">父王崩薨， 葬送畢訖，</s>
</p><p id="491">
<s id="491:1">諸王臣集勸令嗣位，</s>
</p><p id="492">
<s id="492:1">太子固辭云不能當。</s>
</p><p id="493">
<s id="493:1">諸臣各曰：『大王已崩， 唯有太子， 更無兄弟。</s>
</p><p id="494">
<s id="494:1">今言不肯， 推讓與誰？』</s>
<s id="494:2">太子答言：</s>
<s id="494:3">『世人行惡， 必不執順，</s>
</p><p id="495">
<s id="495:1">若加刑罰，</s>
</p><p id="496">
<s id="496:1">罪我不少；</s>
<s id="496:2">若能率民普行十善，</s>
</p><p id="497">
<s id="497:1">我乃堪任領受國事。』</s>
</p><p id="498">
<s id="498:1">諸臣言：</s>
<s id="498:2">『善！</s>
<s id="498:3">唯願昇殿，</s>
</p><p id="499">
<s id="499:1">十善之道， 當勅令行。』</s>
</p><p id="500">
<s id="500:1">太子爾時， 尋登王位，</s>
</p><p id="501">
<s id="501:1">告下人民， 普行十善， 一切敬順， 改心易操。</s>
</p><p id="502">
<s id="502:1">魔王妬忌，</s>
</p><p id="503">
<s id="503:1">欲敗王化， 密作封書， 告下諸國：</s>
<s id="503:2">『前勅行善， 既無利驗，</s>
</p><p id="504">
<s id="504:1">唐自勞苦， 修無益事；</s>
<s id="504:2">自今以往， 聽民恣心， 作十惡事， 勿更憚情。』</s>
</p><p id="505">
<s id="505:1">諸王得書，</s>
</p><p id="506">
<s id="506:1">怪此異詔，</s>
</p><p id="507">
<s id="507:1">何緣越理， 勸人從惡？</s>
<s id="507:2">各遣親信， 重問所由。</s>
</p><p id="508">
<s id="508:1">王聞是語，</s>
</p><p id="509">
<s id="509:1">愕然驚曰：</s>
<s id="509:2">『我無是令， 何緣乃爾？』</s>
<s id="509:3">即勅嚴駕，</s>
</p><p id="510">
<s id="510:1">躬行諸國，</s>
</p><p id="511">
<s id="511:1">親見臣民， 宣改異化。</s>
</p><p id="512">
<s id="512:1">魔於道邊，</s>
</p><p id="513">
<s id="513:1">化作一人， 身處大火， 盛炎熾燃， 於中哭叫， 聲悲酸切。</s>
</p><p id="514">
<s id="514:1">王即前問：</s>
<s id="514:2">『汝何以爾？』</s>
<s id="514:3">人白王言：</s>
<s id="514:4">『我坐前時勸人十善，</s>
</p><p id="515">
<s id="515:1">今受此苦， 痛毒難忍。』</s>
</p><p id="516">
<s id="516:1">王重答言：</s>
<s id="516:2">『何有是事？勸人修善， 反更受苦。』</s>
</p><p id="517">
<s id="517:1">又復問言：『勸行十善， 令汝受苦；</s>
<s id="517:2">前受勸人，</s>
</p><p id="518">
<s id="518:1">行十善者， 得善報不？』</s>
<s id="518:2">答言：『前人得善福耳，</s>
</p><p id="519">
<s id="519:1">但教他故獨受此苦。』</s>
</p><p id="520">
<s id="520:1">王聞歡喜答言：</s>
<s id="520:2">『但令前人得善福者，</s>
</p><p id="521">
<s id="521:1">甘心受苦，</s>
</p><p id="522">
<s id="522:1">不以為恨。』</s>
</p><p id="523">
<s id="523:1">魔聞是語，</s>
</p><p id="524">
<s id="524:1">即隱形去。</s>
</p><p id="525">
<s id="525:1">遍行諸國，</s>
</p><p id="526">
<s id="526:1">宣十善行，</s>
</p><p id="527">
<s id="527:1">人民服化，</s>
</p><p id="528">
<s id="528:1">慎身口意，</s>
</p><p id="529">
<s id="529:1">正化彌布， 一切欽崇。 王德隆赫， 嘉瑞而降，</s>
</p><p id="530">
<s id="530:1">金輪先應，</s>
</p><p id="531">
<s id="531:1">七寶具臻，</s>
</p><p id="532">
<s id="532:1">遊化四域，</s>
</p><p id="533">
<s id="533:1">導善為務。</s>
</p><p id="534">
<s id="534:1">如是大王！欲知爾時施陀尼彌王者，</s>
<s id="534:2">今現我父淨飯王是。</s>
</p><p id="535">
<s id="535:1">爾時母者，</s>
</p><p id="536">
<s id="536:1">今現我母摩訶摩耶是。</s>
</p><p id="537">
<s id="537:1">彼惠光王十善化民者， 今我身是。</s>
</p><p id="538">
<s id="538:1">我緣彼世自行十善，</s>
</p><p id="539">
<s id="539:1">又以勸民令行十善，</s>
</p><p id="540">
<s id="540:1">是以今日得是足下千輻相輪。 」</s>
</p><p id="541">
<s id="541:1">時洴沙王，</s>
</p><p id="542">
<s id="542:1">復白佛言：</s>
<s id="542:2">「六師群迷， 不自度量，</s>
</p><p id="543">
<s id="543:1">貪著利養，</s>
</p><p id="544">
<s id="544:1">生嫉妬心，</s>
</p><p id="545">
<s id="545:1">求與世尊捔試神力，</s>
</p><p id="546">
<s id="546:1">言佛作一，</s>
</p><p id="547">
<s id="547:1">我當作二。</s>
</p><p id="548">
<s id="548:1">佛現神變， 妙難思議，</s>
</p><p id="549">
<s id="549:1">六師窮縮， 乃無一術，</s>
</p><p id="550">
<s id="550:1">慚形愧影， 投水而死，</s>
</p><p id="551">
<s id="551:1">徒類散解， 自遺殃患。</s>
</p><p id="552">
<s id="552:1">念其迷惑， 何劇之甚？」</s>
</p><p id="553">
<s id="553:1">佛告大王：</s>
<s id="553:2">「不但今日， 六師之徒， 諍名利故，</s>
</p><p id="554">
<s id="554:1">求與我決， 自喪失眾；</s>
<s id="554:2">過去世時， 亦共我諍，</s>
</p><p id="555">
<s id="555:1">我亦傷彼， 奪其人眾。 」</s>
</p><p id="556">
<s id="556:1">王即長跪，</s>
</p><p id="557">
<s id="557:1">尋白佛言：「不審，</s>
</p><p id="558">
<s id="558:1">世尊！過去世時，</s>
</p><p id="559">
<s id="559:1">與六師鬪奪其徒眾， 其事云何？願具說示。 」</s>
</p><p id="560">
<s id="560:1">佛告王曰：</s>
<s id="560:2">「善著心聽。</s>
</p><p id="561">
<s id="561:1">乃往過去無數無量阿僧祇劫，</s>
</p><p id="562">
<s id="562:1">此閻浮提， 有一國王， 名摩訶賒仇利， 領五百小國王，</s>
</p><p id="563">
<s id="563:1">有五百夫人，</s>
</p><p id="564">
<s id="564:1">無有太子可以繼嗣。 王自念言：</s>
<s id="564:2">『吾年轉大， 無有一子以續國位，</s>
</p><p id="565">
<s id="565:1">若其一旦崩亡之後，</s>
</p><p id="566">
<s id="566:1">諸王臣民， 不相承受，</s>
</p><p id="567">
<s id="567:1">便當興兵抂害民命， 國將亂矣， 何苦之劇。』</s>
</p><p id="568">
<s id="568:1">念是事已， 心沒憂海。</s>
</p><p id="569">
<s id="569:1">時天帝釋， 遙知王憂，</s>
</p><p id="570">
<s id="570:1">即從天下，</s>
</p><p id="571">
<s id="571:1">化作一醫，</s>
</p><p id="572">
<s id="572:1">來詣王所，</s>
</p><p id="573">
<s id="573:1">問王憂意；</s>
<s id="573:2">王即如事， 宣示語醫。</s>
</p><p id="574">
<s id="574:1">化醫白王：</s>
<s id="574:2">『莫復憂慮！</s>
<s id="574:3">我當為王， 往入雪山，</s>
</p><p id="575">
<s id="575:1">採合眾藥，</s>
</p><p id="576">
<s id="576:1">與夫人服， 服藥之後， 皆當有娠。』</s>
</p><p id="577">
<s id="577:1">王聞是語， 差用釋憂，</s>
</p><p id="578">
<s id="578:1">即語醫言： 『能爾者善。』</s>
</p><p id="579">
<s id="579:1">是時化醫， 即往雪山，</s>
</p><p id="580">
<s id="580:1">取諸藥草，</s>
</p><p id="581">
<s id="581:1">擔還王宮，</s>
</p><p id="582">
<s id="582:1">以乳煎之，</s>
</p><p id="583">
<s id="583:1">與大夫人。</s>
</p><p id="584">
<s id="584:1">夫人嫌臭， 情又不信，</s>
</p><p id="585">
<s id="585:1">化醫歸天， 後不肯服；</s>
<s id="585:2">餘小夫人， 盡共分服，</s>
</p><p id="586">
<s id="586:1">服未經久， 尋覺有娠。</s>
</p><p id="587">
<s id="587:1">各以情事白大夫人。</s>
</p><p id="588">
<s id="588:1">夫人聞已， 情乃憂悔，</s>
</p><p id="589">
<s id="589:1">即問：『所服有餘殘不？』</s>
<s id="589:2">答言：『已盡。』</s>
</p><p id="590">
<s id="590:1">復問：『前草今者在不？』</s>
<s id="590:2">答言：『猶在。』</s>
</p><p id="591">
<s id="591:1">尋勅取乳， 更用重煎， 持與夫人， 夫人便服； 服之數日，</s>
</p><p id="592">
<s id="592:1">亦覺有娠。</s>
</p><p id="593">
<s id="593:1">諸小夫人， 月滿各生， 皆是男兒，</s>
</p><p id="594">
<s id="594:1">端政殊異。</s>
</p><p id="595">
<s id="595:1">王見諸子， 歡喜踊躍， 悒遲念想於大夫人。</s>
</p><p id="596">
<s id="596:1">夫人月滿， 亦生一男，</s>
</p><p id="597">
<s id="597:1">面貌極醜， 形如株杌，</s>
</p><p id="598">
<s id="598:1">父母見之， 情不歡喜，</s>
</p><p id="599">
<s id="599:1">因共號之為多羅睺施， 晉言株杌，</s>
</p><p id="600">
<s id="600:1">勅令養育。 年漸長大， 其餘諸兄， 皆已納娶，</s>
</p><p id="601">
<s id="601:1">唯有株杌， 不以在意。</s>
</p><p id="602">
<s id="602:1">後會邊國， 興兵入界，</s>
</p><p id="603">
<s id="603:1">五百王子， 領兵往拒，</s>
</p><p id="604">
<s id="604:1">始戰軍敗， 退來趣城。</s>
</p><p id="605">
<s id="605:1">株杌王子， 問諸兄言：</s>
<s id="605:2">『何以退走如恐怖狀？』</s>
<s id="605:3">兄輩語言：</s>
<s id="605:4">『往鬪不利， 他軍見逐，</s>
</p><p id="606">
<s id="606:1">是以走退。』</s>
</p><p id="607">
<s id="607:1">株杌言曰：</s>
<s id="607:2">『如斯軍賊， 敢見侵倰，</s>
</p><p id="608">
<s id="608:1">取我先祖天寺之中大弓貝來，</s>
</p><p id="609">
<s id="609:1">我欲往擊。』</s>
</p><p id="610">
<s id="610:1">其先祖是轉輪王，</s>
</p><p id="611">
<s id="611:1">即遣多人， 往取舁來，</s>
</p><p id="612">
<s id="612:1">而授與之。</s>
</p><p id="613">
<s id="613:1">取弓舒張， 弓聲如雷，</s>
</p><p id="614">
<s id="614:1">彈弓之音， 聞四十里，</s>
</p><p id="615">
<s id="615:1">持弓捉貝，</s>
</p><p id="616">
<s id="616:1">便獨往擊。</s>
</p><p id="617">
<s id="617:1">到先吹貝， 聲如霹靂，</s>
</p><p id="618">
<s id="618:1">彼軍聞聲， 驚怖散走，</s>
</p><p id="619">
<s id="619:1">敵退乃還。</s>
</p><p id="620">
<s id="620:1">父王異遇， 爾乃愛待， 深思方便，</s>
</p><p id="621">
<s id="621:1">欲為婚娶。</s>
</p><p id="622">
<s id="622:1">「時一國王， 名律師跋蹉， 聞其有女，</s>
</p><p id="623">
<s id="623:1">端政絕世，</s>
</p><p id="624">
<s id="624:1">王即遣使， 往告求婚，</s>
</p><p id="625">
<s id="625:1">指其一兄貌狀示之， 言為此兒， 求索卿女。</s>
</p><p id="626">
<s id="626:1">使奉教到， 具騰王辭， 律師跋蹉，</s>
</p><p id="627">
<s id="627:1">即許為婚。 使還白王，</s>
</p><p id="628">
<s id="628:1">王大歡喜， 尋遣車馬， 往迎將來，</s>
</p><p id="629">
<s id="629:1">自勅株杌：『莫晝見婦，</s>
</p><p id="630">
<s id="630:1">自今以後， 常以日暮， 乃見交會。』</s>
</p><p id="631">
<s id="631:1">時諸子婦， 後共談語，</s>
</p><p id="632">
<s id="632:1">各歎其夫種種才德。</s>
</p><p id="633">
<s id="633:1">時株杌婦亦歎夫言：</s>
<s id="633:2">『我夫猛健力士之力，</s>
</p><p id="634">
<s id="634:1">身又細軟， 甚可敬愛。』</s>
</p><p id="635">
<s id="635:1">餘婦語曰：</s>
<s id="635:2">『汝不須言，</s>
</p><p id="636">
<s id="636:1">汝夫狀貌， 正似株杌，</s>
</p><p id="637">
<s id="637:1">若汝晝見， 足使汝驚。』</s>
</p><p id="638">
<s id="638:1">株杌婦聞，</s>
</p><p id="639">
<s id="639:1">憶之在心， 豫掩一燈，</s>
</p><p id="640">
<s id="640:1">藏著屏處， 伺夫臥訖，</s>
</p><p id="641">
<s id="641:1">發燈來看， 見其形體， 甚用恐怖，</s>
</p><p id="642">
<s id="642:1">即夜嚴駕， 還至本國。</s>
</p><p id="643">
<s id="643:1">天明乃覺， 甚用悒慼， 捉弓持貝，</s>
</p><p id="644">
<s id="644:1">尋跡逐往， 到其國中，</s>
</p><p id="645">
<s id="645:1">依一臣住。</s>
</p><p id="646">
<s id="646:1">「後六國王， 聞律師跋蹉有絕妙之女，</s>
</p><p id="647">
<s id="647:1">各貪欲得， 興兵集眾， 競共來索。</s>
</p><p id="648">
<s id="648:1">時律師跋蹉， 甚用憒惱，</s>
</p><p id="649">
<s id="649:1">令諸群臣博議其事：</s>
<s id="649:2">『正欲與一，</s>
</p><p id="650">
<s id="650:1">其餘則恨；</s>
<s id="650:2">作何方便，</s>
</p><p id="651">
<s id="651:1">却此兇敵？』</s>
<s id="651:2">有一臣言：『當分此女，</s>
</p><p id="652">
<s id="652:1">用作六分， 一軍與一， 其意可息。』</s>
</p><p id="653">
<s id="653:1">或有臣言：『且出重募， 有能却軍，</s>
</p><p id="654">
<s id="654:1">以女妻之， 分國共治， 重加賞賜。』</s>
</p><p id="655">
<s id="655:1">王即然之，</s>
</p><p id="656">
<s id="656:1">便行宣募。</s>
</p><p id="657">
<s id="657:1">時多羅睺施即持弓貝，</s>
</p><p id="658">
<s id="658:1">出城趣賊，</s>
</p><p id="659">
<s id="659:1">吹貝叩弓， 六軍驚駭，</s>
</p><p id="660">
<s id="660:1">怖不能動，</s>
</p><p id="661">
<s id="661:1">即入軍中， 斬六王首， 奪取冠飾， 攝錄其眾。</s>
</p><p id="662">
<s id="662:1">律師跋蹉， 甚用歡喜，</s>
</p><p id="663">
<s id="663:1">以女貢之，</s>
</p><p id="664">
<s id="664:1">奉為大王， 領攝七國，</s>
</p><p id="665">
<s id="665:1">一切軍兵， 將諸士眾， 與婦還國。</s>
</p><p id="666">
<s id="666:1">父王聞來， 往出界迎， 見子所領軍眾極盛， 以國讓子， 勸作大王。 其子不肯，</s>
</p><p id="667">
<s id="667:1">云父猶在， 理不應爾。 「還到宮中，</s>
</p><p id="668">
<s id="668:1">窮責其婦：『汝前何以夜棄我亡？』</s>
<s id="668:2">其婦答言：『君身極醜， 初見驚怖， 謂非是人。』</s>
</p><p id="669">
<s id="669:1">多羅睺施， 捉鏡自照， 乃見身首， 熟似株杌， 患厭其身， 自不喜見，</s>
</p><p id="670">
<s id="670:1">便至林間，</s>
</p><p id="671">
<s id="671:1">乃欲自殺。 帝釋遙知，</s>
</p><p id="672">
<s id="672:1">即下到邊，</s>
</p><p id="673">
<s id="673:1">問所由緣。</s>
</p><p id="674">
<s id="674:1">慰喻其意，</s>
</p><p id="675">
<s id="675:1">與一寶珠， 而告之言：</s>
<s id="675:2">『常以此珠， 著汝頂上， 可得殊異如我端政。』</s>
</p><p id="676">
<s id="676:1">尋喜奉受， 安其頂上， 覺身倍異。</s>
</p><p id="677">
<s id="677:1">還至宮中， 自取弓貝，</s>
</p><p id="678">
<s id="678:1">欲至外戲。 婦見不識，</s>
</p><p id="679">
<s id="679:1">尋語之曰：</s>
<s id="679:2">『汝是何人？莫觸此物， 我夫若來，</s>
</p><p id="680">
<s id="680:1">儻相傷損。』</s>
</p><p id="681">
<s id="681:1">尋語婦言：『我是汝夫。』 婦殊不信，</s>
<s id="681:2">而語之言：</s>
<s id="681:3">『我夫極醜，</s>
</p><p id="682">
<s id="682:1">汝形端正。</s>
</p><p id="683">
<s id="683:1">汝是何人， 說是我夫？』</s>
<s id="683:2">夫即却珠， 還示故形。</s>
</p><p id="684">
<s id="684:1">婦乃驚喜，</s>
</p><p id="685">
<s id="685:1">云何乃爾？夫即具悉， 說得珠意。</s>
</p><p id="686">
<s id="686:1">婦自是後， 敬愛其夫，</s>
</p><p id="687">
<s id="687:1">株杌之名， 從是滅除， 便更稱之， 名須陀羅扇。</s>
</p><p id="688">
<s id="688:1">「後自生念：</s>
<s id="688:2">『當率兵眾更起宮城。』</s>
</p><p id="689">
<s id="689:1">即出觀行平博之處，</s>
</p><p id="690">
<s id="690:1">勅諸人眾：『是中可作。』</s>
</p><p id="691">
<s id="691:1">有四龍王， 人形來問：『欲作城者， 為用何物？』</s>
<s id="691:2">須陀羅扇言：</s>
<s id="691:3">『當用土作。』</s>
</p><p id="692">
<s id="692:1">龍復白言：『何不用寶。』</s>
</p><p id="693">
<s id="693:1">答言：</s>
<s id="693:2">『城大， 那得多寶？』</s>
<s id="693:3">龍復白言：『我當相與。』 尋化四邊， 作四大泉，</s>
</p><p id="694">
<s id="694:1">而語之言：</s>
<s id="694:2">『用東泉水， 而作塹者，</s>
</p><p id="695">
<s id="695:1">便成琉璃；</s>
<s id="695:2">用南泉水， 而作塹者，</s>
</p><p id="696">
<s id="696:1">可成為金；</s>
<s id="696:2">用西泉水， 而作塹者，</s>
</p><p id="697">
<s id="697:1">可成為銀；</s>
<s id="697:2">用北泉水， 而作塹者， 可成頗梨。』</s>
</p><p id="698">
<s id="698:1">尋時勅作， 如語成寶， 便令作城，</s>
</p><p id="699">
<s id="699:1">方四百里。 復勅作宮， 方四十里，</s>
</p><p id="700">
<s id="700:1">宮城街陌， 樓觀舍宅， 樹林浴池， 悉是四寶嚴淨顯妙，</s>
</p><p id="701">
<s id="701:1">略如天上。</s>
</p><p id="702">
<s id="702:1">宮城既竟， 七寶來應，</s>
</p><p id="703">
<s id="703:1">總攝四域， 化民修善。</s>
</p><p id="704">
<s id="704:1">「如是大王！欲知爾時</s>
<s id="704:2">摩訶釋仇梨者， 今現我父淨飯王是。</s>
</p><p id="705">
<s id="705:1">爾時母者， 今現我母摩訶摩耶是。</s>
</p><p id="706">
<s id="706:1">彼多羅睺施醜王子者， 今我身是。</s>
</p><p id="707">
<s id="707:1">彼時婦者， 今瞿夷是。</s>
</p><p id="708">
<s id="708:1">彼婦翁者， 今摩訶迦葉是。</s>
</p><p id="709">
<s id="709:1">彼六國王欲以兵力逼求女者， 今六師是。</s>
</p><p id="710">
<s id="710:1">於彼世時， 與我諍色，</s>
</p><p id="711">
<s id="711:1">我傷害彼， 奪取兵眾， 乃至今日， 嫉名利故，</s>
</p><p id="712">
<s id="712:1">求與我試， 無術稱心，</s>
</p><p id="713">
<s id="713:1">投水而死，</s>
</p><p id="714">
<s id="714:1">我攝徒類九億人眾， 為我弟子。 」</s>
</p><p id="715">
<s id="715:1">時洴沙王， 復白佛言：</s>
<s id="715:2">「多羅睺施， 本作何行，</s>
</p><p id="716">
<s id="716:1">福德力強， 形如是醜？」</s>
</p><p id="717">
<s id="717:1">佛復告王：</s>
<s id="717:2">「皆有因緣。</s>
</p><p id="718">
<s id="718:1">乃往過去無量難計阿僧祇劫，</s>
</p><p id="719">
<s id="719:1">此閻浮提， 有一大國， 名波羅㮈， 國有仙山， 名曰律師。 時仙山中， 有一辟支佛，</s>
</p><p id="720">
<s id="720:1">身有風患，</s>
</p><p id="721">
<s id="721:1">當須服油，</s>
</p><p id="722">
<s id="722:1">至油師家，</s>
</p><p id="723">
<s id="723:1">從其乞索。</s>
</p><p id="724">
<s id="724:1">油師瞋恚， 逆呵責之：『頭如株杌，</s>
</p><p id="725">
<s id="725:1">手脚如軸， 不肯生活候伺他家， 不規錢買， 但欲唐得。』</s>
</p><p id="726">
<s id="726:1">雖瞋呵責，</s>
</p><p id="727">
<s id="727:1">然與油滓。</s>
</p><p id="728">
<s id="728:1">辟支佛心甚敬仰， 受已適復擔去。</s>
</p><p id="729">
<s id="729:1">其油師婦， 從外而來，</s>
</p><p id="730">
<s id="730:1">見辟支佛， 心甚敬仰，</s>
</p><p id="731">
<s id="731:1">問言：『快士！從何而來？持此油滓， 用作何等？』</s>
<s id="731:2">時辟支佛如實語之。</s>
</p><p id="732">
<s id="732:1">婦便恨恨，</s>
</p><p id="733">
<s id="733:1">還喚將來，</s>
</p><p id="734">
<s id="734:1">即取其鉢與滿鉢油，</s>
</p><p id="735">
<s id="735:1">怨責夫言：</s>
<s id="735:2">『汝實不是， 云何乃以油滓與之？</s>
<s id="735:3">念還懺悔， 除汝口過。』 油師心悔，</s>
</p><p id="736">
<s id="736:1">粗還辭謝， 夫婦同心， 白辟支佛：</s>
<s id="736:2">『若使須油， 日日來取。』</s>
</p><p id="737">
<s id="737:1">後辟支佛， 數返取油，</s>
</p><p id="738">
<s id="738:1">感其恩力，</s>
</p><p id="739">
<s id="739:1">於油師前， 現神足力，</s>
</p><p id="740">
<s id="740:1">飛昇虛空，</s>
</p><p id="741">
<s id="741:1">身出水火，</s>
</p><p id="742">
<s id="742:1">分合身體， 種種現變。</s>
</p><p id="743">
<s id="743:1">油師夫婦， 見其神變，</s>
</p><p id="744">
<s id="744:1">倍用歡喜， 甚增敬仰，</s>
</p><p id="745">
<s id="745:1">夫見是已， 便語婦言：</s>
<s id="745:2">『汝所施油， 當共同福受果報時，</s>
</p><p id="746">
<s id="746:1">共為夫妻。』</s>
</p><p id="747">
<s id="747:1">婦語夫言：</s>
<s id="747:2">『汝興惡言，</s>
</p><p id="748">
<s id="748:1">向於快士， 方施油滓，</s>
</p><p id="749">
<s id="749:1">無有淨心， 所生之處， 當極醜惡，</s>
</p><p id="750">
<s id="750:1">云何共汝作夫婦耶？』</s>
<s id="750:2">夫復答言：</s>
<s id="750:3">『我常辛苦， 積聚油具，</s>
</p><p id="751">
<s id="751:1">云何獨施， 不與我共？</s>
<s id="751:2">終不聽汝要作夫婦。』</s>
</p><p id="752">
<s id="752:1">妻復言曰：</s>
<s id="752:2">『若為汝妻，</s>
</p><p id="753">
<s id="753:1">見汝形醜夜棄汝亡。』</s>
</p><p id="754">
<s id="754:1">夫答之言：</s>
<s id="754:2">『正使汝亡，</s>
</p><p id="755">
<s id="755:1">我當逐汝，</s>
</p><p id="756">
<s id="756:1">要得乃止。』 夫妻語竟，</s>
</p><p id="757">
<s id="757:1">向辟支佛， 身心自歸， 欵誠悔過。</s>
</p><p id="758">
<s id="758:1">時辟支佛語油師夫妻：</s>
<s id="758:2">『緣汝施油， 我病得差。 今汝夫妻， 欲求何願？</s>
<s id="758:3">恣汝所求， 悉當令得。』</s>
</p><p id="759">
<s id="759:1">夫妻歡喜，</s>
</p><p id="760">
<s id="760:1">長跪立願：</s>
<s id="760:2">『令我夫妻所生之處， 天上人中， 一切從意。』</s>
</p><p id="761">
<s id="761:1">如是大王！欲知爾時賣油人者， 多羅睺施是。</s>
</p><p id="762">
<s id="762:1">是時油師婦者， 多羅睺施婦是。</s>
</p><p id="763">
<s id="763:1">緣於爾時見辟支佛， 言似株杌手脚如軸，</s>
</p><p id="764">
<s id="764:1">雖施油滓， 瞋色與語， 由是因緣， 所生之處， 初形甚醜， 如前惡言；</s>
<s id="764:2">緣後懺悔喜施好油， 所生之處， 還得端正。</s>
</p><p id="765">
<s id="765:1">緣以油施， 常得多力， 數千萬眾， 無敢當者。</s>
</p><p id="766">
<s id="766:1">福德報故， 作轉輪王，</s>
</p><p id="767">
<s id="767:1">食福四域， 五欲從心，</s>
</p><p id="768">
<s id="768:1">善惡之業， 其報不朽。</s>
</p><p id="769">
<s id="769:1">是故一切， 當念道要， 慎身口意， 遵修道行。 」</s>
</p><p id="770">
<s id="770:1">佛說是時，</s>
</p><p id="771">
<s id="771:1">洴沙王等，</s>
</p><p id="772">
<s id="772:1">諸王臣民，</s>
</p><p id="773">
<s id="773:1">四輩之眾，</s>
</p><p id="774">
<s id="774:1">天龍鬼神，</s>
</p><p id="775">
<s id="775:1">聞佛所說， 有得須陀洹、</s>
<s id="775:2">斯陀含、</s>
<s id="775:3">阿那含、</s>
<s id="775:4">阿羅漢者，</s>
</p><p id="776">
<s id="776:1">有種辟支佛善根本者，</s>
</p><p id="777">
<s id="777:1">有發無上大道心者， 或有遷住不退地者，</s>
</p><p id="778">
<s id="778:1">一切歡喜， 禮敬奉行。</s>
</p><p id="779">
<s id="779:1">賢愚經卷第二</s>
</p><p id="780">
<s id="780:1">賢愚經卷第三</s>
</p><p id="781">
<s id="781:1">元魏涼州沙門慧覺等在高昌郡譯</s>
</p><p id="782">
<s id="782:1">（一五）鋸陀身施品第十五</s>
</p><p id="783">
<s id="783:1">如是我聞：一時</s>
</p><p id="784">
<s id="784:1">佛在羅閱祇耆闍崛山中。</s>
</p><p id="785">
<s id="785:1">爾時世尊！身有風患，</s>
</p><p id="786">
<s id="786:1">祇域醫王，為合藥酥，用三十二種諸藥雜合，</s>
<s id="786:2">令佛日服三十二兩。</s>
</p><p id="787">
<s id="787:1">時提婆達常懷嫉妬，</s>
<s id="787:2">心自高大望與佛齊，</s>
<s id="787:3">聞佛世尊服於藥酥，</s>
<s id="787:4">情中貪慕，</s>
<s id="787:5">欲同佛服，</s>
<s id="787:6">復勅祇域：「當與我合。」</s>
</p><p id="788">
<s id="788:1">爾時祇域，復與合之，因語之言：「日服四兩。」</s>
</p><p id="789">
<s id="789:1">提婆達問：「佛服幾兩？」</s>
</p><p id="790">
<s id="790:1">祇域答言：「日三十二兩。」</s>
</p><p id="791">
<s id="791:1">提婆達言：「我亦當服三十二兩。」</s>
</p><p id="792">
<s id="792:1">祇域答言：「如來身者，不與汝同，</s>
<s id="792:2">汝若多服，</s>
<s id="792:3">必更為患。」</s>
</p><p id="793">
<s id="793:1">提婆達言：「我若服之，自足能消，我身佛身，有何差別？但與我服。」</s>
</p><p id="794">
<s id="794:1">即習效佛，日日亦服三十二兩，</s>
<s id="794:2">藥在體中流注諸脈，身力微弱不能消轉，</s>
<s id="794:3">舉身支節，極患苦痛，呻吟喚呼，煩憒夗轉。</s>
</p><p id="795">
<s id="795:1">世尊憐愍，</s>
<s id="795:2">即遙申手以摩其頭，藥時即消痛患即除。</s>
<s id="795:3">病既得愈，</s>
<s id="795:4">看識佛手， 因而言曰：</s>
<s id="795:5">「悉達餘術，世不承用，</s>
<s id="795:6">復學醫道，</s>
<s id="795:7">善能使知。」</s>
</p><p id="796">
<s id="796:1">於時阿難，聞說此語情用悵恨，</s>
</p><p id="797">
<s id="797:1">長跪白佛：</s>
<s id="797:2">「提婆達多，不識恩養，</s>
<s id="797:3">世尊慈矜，</s>
<s id="797:4">為之除患，方更吐此不善之言，</s>
<s id="797:5">有何情懷？能生此心，長夜思嫉，</s>
<s id="797:6">向佛世尊。」</s>
</p><p id="798">
<s id="798:1">佛告阿難：</s>
<s id="798:2">「提婆達者，不但今日懷不善心欲中傷我，</s>
<s id="798:3">過去世時亦常惡心殺害於我。」</s>
</p><p id="799">
<s id="799:1">阿難白佛：「不審過去傷害之事，因緣云何？」</s>
</p><p id="800">
<s id="800:1">佛言：</s>
<s id="800:2">「善聽！當為汝說。」</s>
<s id="800:3">「唯然世尊！當一心聽。」</s>
</p><p id="801">
<s id="801:1">佛告阿難：「過去久遠，不可計數阿僧祇劫，此閻浮提有一大城，名波羅㮈。</s>
<s id="801:2">爾時國王，名梵摩達，兇暴無慈，</s>
<s id="801:3">奢婬好樂，</s>
<s id="801:4">每懷惡忌，好為傷害。</s>
<s id="801:5">爾時其王，欻於夢中，見有一獸，身毛金色，</s>
<s id="801:6">其諸毛端，出金光明，</s>
<s id="801:7">照于左右，皆亦金色。</s>
</p><p id="802">
<s id="802:1">覺已自念：『如我所夢，世必有此，</s>
<s id="802:2">當勅獵者求覓其皮。』 作是念已，</s>
</p><p id="803">
<s id="803:1">召諸獵師， 而告之言：</s>
<s id="803:2">『我夢有獸，身毛金色，毛頭出光，殊妙晃朗。</s>
<s id="803:3">想今國界，必有此物，仰汝等輩廣行求捕。</s>
<s id="803:4">若得其皮，當重賜與，</s>
<s id="803:5">令汝子孫，食用七世；</s>
<s id="803:6">若不用心，</s>
<s id="803:7">求不得者，當俱誅滅汝等族黨。』</s>
</p><p id="804">
<s id="804:1">時諸獵師，得王教已，憂愁憒憒，</s>
<s id="804:2">無復方計，</s>
<s id="804:3">聚會一處， 共議此事：</s>
<s id="804:4">『王所夢獸，生未曾覩，</s>
<s id="804:5">當於何所而求覓此？</s>
<s id="804:6">若今不得，</s>
<s id="804:7">王法難犯，</s>
<s id="804:8">我曹徒類，永無活路。』</s>
</p><p id="805">
<s id="805:1">論此事已，益增悶惱。 又復有言：</s>
<s id="805:2">『此山澤中，毒虫惡獸，亦甚眾多，</s>
<s id="805:3">遠行求覓，必不能得，交當喪身，困死林野，</s>
<s id="805:4">且私募一人，令行求之。』</s>
</p><p id="806">
<s id="806:1">眾人言善，更相簡練，曉勸一人：</s>
<s id="806:2">『汝可盡力廣行求覓，</s>
<s id="806:3">若汝吉還，我曹合物，當重賞汝；</s>
<s id="806:4">設令山澤遇害不還，亦當以物與汝妻子。』</s>
</p><p id="807">
<s id="807:1">其人聞此，心自念言：『為此眾人，分棄身命，內計已定，即可當行。』</s>
</p><p id="808">
<s id="808:1">辦行道具，</s>
<s id="808:2">涉險而去， 行已經久， 身羸力弊，</s>
<s id="808:3">天時盛暑，到熱沙道，</s>
<s id="808:4">脣乾渴乏，欝蒸欲死，窮酸苦切， 悲悴而言：</s>
<s id="808:5">『誰有慈悲，矜愍我者？當見拯濟，救我身命。』</s>
</p><p id="809">
<s id="809:1">時山澤中，有一野獸，名曰鋸陀，</s>
<s id="809:2">身毛金色，毛頭光明，</s>
<s id="809:3">遙聞其語，</s>
<s id="809:4">甚憐愍之。</s>
</p><p id="810">
<s id="810:1">身入冷泉，</s>
<s id="810:2">來至其所，</s>
<s id="810:3">以身裹抱，小還有力，</s>
<s id="810:4">將至水所，為其洗浴，行拾菓蓏，來與食之。</s>
</p><p id="811">
<s id="811:1">體既平復，而自念言：</s>
<s id="811:2">『覩此奇獸，毛色光明，是我大王所須之者；</s>
<s id="811:3">然我垂死，賴其濟命，</s>
<s id="811:4">感識其恩，未能酬報，何能生心，當害於此？</s>
<s id="811:5">若復不獲，</s>
<s id="811:6">彼諸獵師，宗黨徒類，當被誅戮。』</s>
</p><p id="812">
<s id="812:1">念此事已，悲不自勝。</s>
<s id="812:2">鋸陀問言：『何以不樂？』</s>
</p><p id="813">
<s id="813:1">垂泣而說心所懷事。</s>
</p><p id="814">
<s id="814:1">鋸陀語言：『此事莫憂！</s>
<s id="814:2">我皮易得，</s>
<s id="814:3">計我前世，捨身無數，</s>
<s id="814:4">未曾為福，而能捨壽。</s>
</p><p id="815">
<s id="815:1">今以身皮，濟彼眾命，</s>
<s id="815:2">心懷歡喜，</s>
<s id="815:3">如有所獲。</s>
<s id="815:4">但剝取皮，莫便絕命，</s>
<s id="815:5">我已施汝，終無悔恨。』</s>
</p><p id="816">
<s id="816:1">爾時獵師，即徐剝皮，</s>
<s id="816:2">爾時鋸陀，</s>
</p><p id="817">
<s id="817:1">{即自立願：}</s>
<s id="817:2">『今我以皮，用施此人，救彼眾人所愛之命，持此功德，施及眾生，</s>
<s id="817:3">用成佛道無上正真，普度一切生死之苦，</s>
<s id="817:4">安著涅槃永樂之處。』</s>
<s id="817:5">作此願已， 三千國土，六反震動，</s>
<s id="817:6">諸天宮殿，動搖不寧，各用驚愕， 推尋其相。</s>
<s id="817:7">見於菩薩剝皮布施，</s>
<s id="817:8">即從天下來到其所，散花供養，</s>
<s id="817:9">涕淚如雨。</s>
<s id="817:10">剝皮去後，身肉赤裸，血出流離，</s>
<s id="817:11">難可看覩，</s>
<s id="817:12">復有八萬蠅蟻之屬，集其身上，</s>
<s id="817:13">同時唼食。時欲趣穴，復恐傷害，忍痛自持，</s>
<s id="817:14">身不動搖，分以身施，死於彼中。</s>
<s id="817:15">時諸蠅蟻，緣食菩薩身者，命終之後，皆得生天。</s>
</p><p id="818">
<s id="818:1">爾時獵師，擔皮到國，</s>
<s id="818:2">奉上於王。</s>
</p><p id="819">
<s id="819:1">王見歡喜，</s>
<s id="819:2">奇之未有，善其細軟，常用敷臥，心乃安隱，情用快樂。</s>
</p><p id="820">
<s id="820:1">如是阿難！</s>
</p><p id="821">
<s id="821:1">欲知爾時獸鋸陀者，今我身是。</s>
<s id="821:2">彼梵摩達王，今提婆達是。</s>
<s id="821:3">八萬諸虫，</s>
<s id="821:4">我初成佛，</s>
<s id="821:5">始轉法輪，</s>
<s id="821:6">上八萬諸天得道者是。</s>
</p><p id="822">
<s id="822:1">此提婆達，於彼世時傷害於我，乃至今日，猶無善心，長夜思害，欲相中傷。」</s>
</p><p id="823">
<s id="823:1">賢者阿難，</s>
<s id="823:2">及諸會者，聞佛所說， 悲悵兼懷，各自感勵，懃求法要，</s>
<s id="823:3">有得須陀洹、</s>
<s id="823:4">斯陀含、</s>
<s id="823:5">阿那含、</s>
<s id="823:6">阿羅漢者，</s>
<s id="823:7">有種辟支佛因緣者，</s>
<s id="823:8">有發無上佛道意者，有住不退地者，</s>
<s id="823:9">咸各歡喜，敬戴奉行。</s>
</p><p id="824">
<s id="824:1">{（二三）出家功德尸利苾提品第二十二(丹本此品在第七卷三十三)}</s>
</p><p id="825">
<s id="825:1">如是我聞：一時佛在摩伽陀國王舍城迦蘭陀竹園中。</s>
</p><p id="826">
<s id="826:1">爾時世尊，讚歎</s>
<s id="826:2">出家，功德因緣其福甚多。</s>
</p><p id="827">
<s id="827:1">若放男女，</s>
</p><p id="828">
<s id="828:1">若放奴婢， 若聽人民，</s>
</p><p id="829">
<s id="829:1">若自己身， 出家入道者，</s>
<s id="829:2">功德無量。</s>
</p><p id="830">
<s id="830:1">布施之報， 十世受福，</s>
</p><p id="831">
<s id="831:1">六天人中，往返十到，</s>
</p><p id="832">
<s id="832:1">猶故不如放人出家及自出家功德為勝。</s>
</p><p id="833">
<s id="833:1">何以故？</s>
</p><p id="834">
<s id="834:1">布施之報，福有限極；</s>
</p><p id="835">
<s id="835:1">出家之福，無量無邊。</s>
</p><p id="836">
<s id="836:1">又持戒果報，</s>
<s id="836:2">五通神仙，</s>
<s id="836:3">受天福報，極至梵世；</s>
</p><p id="837">
<s id="837:1">於佛法中，出家果報，不可思議，</s>
</p><p id="838">
<s id="838:1">乃至涅槃，</s>
<s id="838:2">福故不盡。</s>
</p><p id="839">
<s id="839:1">假使有人，起七寶塔，</s>
</p><p id="840">
<s id="840:1">高至三十三天，</s>
</p><p id="841">
<s id="841:1">所得功德，不如出家。</s>
</p><p id="842">
<s id="842:1">何以故？</s>
</p><p id="843">
<s id="843:1">七寶塔者，</s>
</p><p id="844">
<s id="844:1">貪惡愚人， 能壞破故；</s>
</p><p id="845">
<s id="845:1">出家之法，無有毀壞，</s>
</p><p id="846">
<s id="846:1">欲求善法，</s>
<s id="846:2">除佛法已，更無勝故。</s>
</p><p id="847">
<s id="847:1">如百盲人， 有一明醫， 能治其目，</s>
<s id="847:2">一時明見。</s>
</p><p id="848">
<s id="848:1">又有百人， 罪應挑眼，</s>
</p><p id="849">
<s id="849:1">一人有力，能救其罪令不失目。</s>
</p><p id="850">
<s id="850:1">此二人福，雖復無量，</s>
</p><p id="851">
<s id="851:1">猶亦不如聽人出家及自出家其福弘大。</s>
</p><p id="852">
<s id="852:1">何以故？</s>
</p><p id="853">
<s id="853:1">雖能施於二種人目，</s>
</p><p id="854">
<s id="854:1">此人唯各獲一世利，</s>
</p><p id="855">
<s id="855:1">又肉眼性，性有敗壞；</s>
</p><p id="856">
<s id="856:1">聽人出家，若自出家，</s>
</p><p id="857">
<s id="857:1">展轉示導眾生永劫無上慧眼，</s>
</p><p id="858">
<s id="858:1">慧眼之性，歷劫無壞。</s>
</p><p id="859">
<s id="859:1">何以故？福報人天之中， 恣意受樂，無窮無盡，畢成佛道。</s>
</p><p id="860">
<s id="860:1">所以者何？</s>
</p><p id="861">
<s id="861:1">由出家法，滅魔眷屬，</s>
</p><p id="862">
<s id="862:1">增益佛種，</s>
</p><p id="863">
<s id="863:1">摧滅惡法，</s>
</p><p id="864">
<s id="864:1">長養善法，</s>
</p><p id="865">
<s id="865:1">滅除罪垢，</s>
</p><p id="866">
<s id="866:1">興無上福業，</s>
</p><p id="867">
<s id="867:1">是故佛說出家功德，</s>
</p><p id="868">
<s id="868:1">高於須彌、</s>
</p><p id="869">
<s id="869:1">深於大海、</s>
</p><p id="870">
<s id="870:1">廣於虛空。</s>
</p><p id="871">
<s id="871:1">若使有人為出家者作諸留難，</s>
</p><p id="872">
<s id="872:1">令不從志，</s>
</p><p id="873">
<s id="873:1">其罪甚重，</s>
</p><p id="874">
<s id="874:1">如夜黑闇無所覩見，</s>
</p><p id="875">
<s id="875:1">是人罪報，亦復如是，</s>
</p><p id="876">
<s id="876:1">入深地獄黑闇無目。</s>
</p><p id="877">
<s id="877:1">譬如大海，江河百流，悉投其中，</s>
</p><p id="878">
<s id="878:1">此人罪報，亦復如是，</s>
</p><p id="879">
<s id="879:1">一切諸惡，皆集其身。</s>
</p><p id="880">
<s id="880:1">如須彌山劫火所燒，</s>
<s id="880:2">無有遺餘，</s>
</p><p id="881">
<s id="881:1">此人亦爾，地獄火燒，無有窮已。</s>
</p><p id="882">
<s id="882:1">譬如迦留樓醯尼藥， 極為毒苦， 若等斤兩，比於石蜜， 彼善惡報，亦復如是。</s>
</p><p id="883">
<s id="883:1">聽人出家，若自出家，</s>
<s id="883:2">功德最大，</s>
</p><p id="884">
<s id="884:1">以出家人，以修多羅為水，</s>
</p><p id="885">
<s id="885:1">洗結使之垢，</s>
</p><p id="886">
<s id="886:1">能滅除生死之苦，</s>
</p><p id="887">
<s id="887:1">為涅槃之因；</s>
</p><p id="888">
<s id="888:1">以毘尼為足，</s>
<s id="888:2">踐淨戒之地，</s>
</p><p id="889">
<s id="889:1">阿毘曇為目，</s>
<s id="889:2">視世善惡，</s>
</p><p id="890">
<s id="890:1">恣意遊步八正之路，</s>
</p><p id="891">
<s id="891:1">至涅槃之妙城。</s>
</p><p id="892">
<s id="892:1">以是義故，</s>
<s id="892:2">放人出家，若自出家，若老若少，</s>
<s id="892:3">其福最勝。</s>
</p><p id="893">
<s id="893:1">爾時世尊，在王舍城迦蘭陀竹園。</s>
</p><p id="894">
<s id="894:1">時王舍城，有一長者，名尸利苾提(秦言福增)，</s>
<s id="894:2">其年百歲，</s>
</p><p id="895">
<s id="895:1">聞出家功德如是無量，</s>
</p><p id="896">
<s id="896:1">便自思惟： 「我今何不於佛法中出家修道？」</s>
</p><p id="897">
<s id="897:1">即辭妻子奴婢大小：</s>
</p><p id="898">
<s id="898:1">「我欲出家。」</s>
</p><p id="899">
<s id="899:1">其人老耄，</s>
<s id="899:2">家中大小，莫不厭㤥，</s>
</p><p id="900">
<s id="900:1">輕賤其言，無從用者，</s>
</p><p id="901">
<s id="901:1">聞欲出家，</s>
</p><p id="902">
<s id="902:1">咸各喜言： 「汝早應去，何以遲晚？今正是時。」</s>
</p><p id="903">
<s id="903:1">尸利苾提，即出其家，</s>
</p><p id="904">
<s id="904:1">往趣竹林， 欲見世尊求出家法。</s>
</p><p id="905">
<s id="905:1">到竹林已，</s>
</p><p id="906">
<s id="906:1">問諸比丘：</s>
</p><p id="907">
<s id="907:1">「佛世尊大仙， 大悲廣利天人者， 今何所在？」</s>
</p><p id="908">
<s id="908:1">比丘答言：「如來世尊，餘行教化，利益不在。」</s>
</p><p id="909">
<s id="909:1">尸利苾提又問： 「次佛大師智慧上足，更復是誰？」</s>
</p><p id="910">
<s id="910:1">比丘指示彼尊者舍利弗是。</s>
</p><p id="911">
<s id="911:1">即柱杖至舍利弗所，</s>
</p><p id="912">
<s id="912:1">捨杖作禮，</s>
</p><p id="913">
<s id="913:1">白言：「尊者！聽我出家。」</s>
</p><p id="914">
<s id="914:1">時舍利弗，視是人已，</s>
</p><p id="915">
<s id="915:1">念此人老，三事皆缺， 不能學問、坐禪、佐助眾事，</s>
</p><p id="916">
<s id="916:1">告言：</s>
<s id="916:2">「汝去，</s>
<s id="916:3">汝老年過，</s>
<s id="916:4">不得出家。」</s>
</p><p id="917">
<s id="917:1">次向摩訶迦葉、優波離、阿㝹樓陀等，</s>
</p><p id="918">
<s id="918:1">次第五百大阿羅漢，</s>
</p><p id="919">
<s id="919:1">彼皆問言：「汝先向餘人未？」</s>
</p><p id="920">
<s id="920:1">答言：「我先以向世尊，世尊不在， 次向尊者舍利弗。」</s>
</p><p id="921">
<s id="921:1">又問：「彼何所說？」</s>
</p><p id="922">
<s id="922:1">答言：「彼告我言：『汝老年過，</s>
<s id="922:2">不得出家。』」</s>
</p><p id="923">
<s id="923:1">諸比丘言：「彼舍利弗智慧第一， 尚不聽汝，</s>
<s id="923:2">我等亦復不聽汝也。</s>
</p><p id="924">
<s id="924:1">譬如良醫，善知瞻病，</s>
</p><p id="925">
<s id="925:1">捨不療治，</s>
</p><p id="926">
<s id="926:1">餘諸小醫，亦悉拱手，</s>
</p><p id="927">
<s id="927:1">當知是人，必有死相。」</s>
</p><p id="928">
<s id="928:1">以舍利弗大智不聽，</s>
<s id="928:2">其餘比丘，亦爾不聽。</s>
</p><p id="929">
<s id="929:1">尸利苾提，求諸比丘，不得出家，</s>
</p><p id="930">
<s id="930:1">還出竹園，</s>
<s id="930:2">住門閫上，</s>
</p><p id="931">
<s id="931:1">悲泣懊惱，舉聲大哭：</s>
</p><p id="932">
<s id="932:1">「我從生來，</s>
<s id="932:2">無有大過，</s>
</p><p id="933">
<s id="933:1">何故特不聽我出家？</s>
</p><p id="934">
<s id="934:1">如優波離，剃髮賤人；</s>
</p><p id="935">
<s id="935:1">泥提，下穢除糞之人；</s>
</p><p id="936">
<s id="936:1">鴦掘摩羅，殺無量人；</s>
</p><p id="937">
<s id="937:1">及陀塞䩭，大賊惡人；</s>
</p><p id="938">
<s id="938:1">如是等人，尚得出家，</s>
</p><p id="939">
<s id="939:1">我有何罪，</s>
<s id="939:2">不得出家？」</s>
</p><p id="940">
<s id="940:1">作是語時，世尊即於其前踊出，</s>
</p><p id="941">
<s id="941:1">放大光明，</s>
<s id="941:2">相好莊嚴，</s>
</p><p id="942">
<s id="942:1">譬如忉利天王帝釋七寶高車。</s>
</p><p id="943">
<s id="943:1">佛問福增：「汝何故哭？」</s>
</p><p id="944">
<s id="944:1">爾時長者，聞佛梵音，</s>
</p><p id="945">
<s id="945:1">心懷喜踊，</s>
</p><p id="946">
<s id="946:1">如子見父，</s>
</p><p id="947">
<s id="947:1">五體投地，</s>
<s id="947:2">為佛作禮，</s>
</p><p id="948">
<s id="948:1">[泣]白佛言：</s>
</p><p id="949">
<s id="949:1">「一切眾生，殺人</s>
<s id="949:2">作賊，</s>
</p><p id="950">
<s id="950:1">妄語誹謗， 下賤等人， 皆得出家；</s>
</p><p id="951">
<s id="951:1">我獨何罪，</s>
<s id="951:2">特不聽我佛法出家？</s>
</p><p id="952">
<s id="952:1">我家大小，以我老耄，不復用我。</s>
</p><p id="953">
<s id="953:1">今於佛法，不得出家；</s>
</p><p id="954">
<s id="954:1">今設還家，必不前我，</s>
</p><p id="955">
<s id="955:1">當何所趣？</s>
</p><p id="956">
<s id="956:1">我今定當於此捨命。」</s>
</p><p id="957">
<s id="957:1">爾時佛告尸利苾提：</s>
</p><p id="958">
<s id="958:1">「誰能舉手於虛空中， 而作定說：『是應出家。』</s>
<s id="958:2">此人不應是老。」</s>
</p><p id="959">
<s id="959:1">長者白佛言：</s>
</p><p id="960">
<s id="960:1">「世尊！法轉輪王， 第一智子，</s>
</p><p id="961">
<s id="961:1">次佛， 第二世間導師， 舍利弗者，</s>
<s id="961:2">此不聽我佛法出家。」</s>
</p><p id="962">
<s id="962:1">爾時世尊！以大慈悲，</s>
</p><p id="963">
<s id="963:1">慰喻福增， 譬如慈父慰喻孝子，</s>
</p><p id="964">
<s id="964:1">而告之言：</s>
<s id="964:2">「汝莫憂惱！</s>
</p><p id="965">
<s id="965:1">我今當令汝得出家。</s>
</p><p id="966">
<s id="966:1">非舍利弗三阿僧祇劫精懃苦行，百劫修福；</s>
</p><p id="967">
<s id="967:1">非舍利弗世世難行，破頭挑眼，髓腦血肉，皮骨手足，耳鼻布施；</s>
</p><p id="968">
<s id="968:1">非舍利弗投身餓虎，入於火坑，身琢千釘，剜身千燈；</s>
</p><p id="969">
<s id="969:1">非舍利弗國城妻子、奴婢、象馬、七寶施與；</s>
</p><p id="970">
<s id="970:1">非舍利弗初阿僧祇劫，供養八萬八千諸佛， 中阿僧祇劫， 供養九萬九千諸佛， 後阿僧祇劫， 供養十萬諸佛世尊， 出家[持戒]， 具足尸波羅蜜；</s>
</p><p id="971">
<s id="971:1">非舍利弗於法自在，</s>
</p><p id="972">
<s id="972:1">何得制言： 『此應出家，</s>
<s id="972:2">此人不應。』</s>
</p><p id="973">
<s id="973:1">唯我一人，於法自在。</s>
</p><p id="974">
<s id="974:1">唯我獨乘六度寶車，</s>
</p><p id="975">
<s id="975:1">被忍辱鎧，</s>
</p><p id="976">
<s id="976:1">於菩提樹下，</s>
</p><p id="977">
<s id="977:1">坐金剛座，</s>
</p><p id="978">
<s id="978:1">降魔王怨，</s>
</p><p id="979">
<s id="979:1">獨得佛道，</s>
</p><p id="980">
<s id="980:1">無與我等。</s>
</p><p id="981">
<s id="981:1">汝來隨我，</s>
</p><p id="982">
<s id="982:1">我當與汝出家。」</s>
</p><p id="983">
<s id="983:1">如是世尊種種慰喻，</s>
</p><p id="984">
<s id="984:1">福增憂惱即除，</s>
<s id="984:2">心大歡喜，</s>
</p><p id="985">
<s id="985:1">便隨佛後，入佛精舍，</s>
</p><p id="986">
<s id="986:1">告大目揵連：</s>
</p><p id="987">
<s id="987:1">「令與出家。</s>
</p><p id="988">
<s id="988:1">何以故？</s>
</p><p id="989">
<s id="989:1">眾生隨緣得度，</s>
</p><p id="990">
<s id="990:1">或有於佛有緣，</s>
</p><p id="991">
<s id="991:1">餘人則不能度；</s>
</p><p id="992">
<s id="992:1">於餘人有緣，</s>
</p><p id="993">
<s id="993:1">佛則不能度。</s>
</p><p id="994">
<s id="994:1">於舍利弗有緣，</s>
</p><p id="995">
<s id="995:1">目連、迦葉、阿那律、金毘羅等一切弟子，則所不度。</s>
</p><p id="996">
<s id="996:1">如是展轉，隨其有緣，餘人不度。」</s>
</p><p id="997">
<s id="997:1">爾時目連亦思：</s>
</p><p id="998">
<s id="998:1">「此人年高老耄，</s>
</p><p id="999">
<s id="999:1">誦經、坐禪、佐助眾事，</s>
<s id="999:2">三事悉缺。</s>
</p><p id="1000">
<s id="1000:1">然佛法王勅使出家，</s>
</p><p id="1001">
<s id="1001:1">理不可違。」</s>
</p><p id="1002">
<s id="1002:1">即與出家，</s>
<s id="1002:2">受具足戒。</s>
</p><p id="1003">
<s id="1003:1">此人前世，</s>
<s id="1003:2">已種得度因緣，</s>
</p><p id="1004">
<s id="1004:1">以吞法鉤，</s>
</p><p id="1005">
<s id="1005:1">如魚吞鉤，必出不疑，</s>
</p><p id="1006">
<s id="1006:1">已曾修集諸善功德，</s>
</p><p id="1007">
<s id="1007:1">晝夜精勤，</s>
</p><p id="1008">
<s id="1008:1">修習讀誦修多羅、毘尼、阿毘曇， 廣通經藏。</s>
</p><p id="1009">
<s id="1009:1">以年老故，不能隨時恭敬迎送禮問上座，</s>
</p><p id="1010">
<s id="1010:1">諸年少比丘，</s>
</p><p id="1011">
<s id="1011:1">以先出家，為上座故，</s>
</p><p id="1012">
<s id="1012:1">「此老耄比丘，自恃年高，誦經學問， 憍慢自大，</s>
</p><p id="1013">
<s id="1013:1">不相敬承。」</s>
<s id="1013:2">常苦言剋切：</s>
</p><p id="1014">
<s id="1014:1">時老比丘，便自思惟：</s>
</p><p id="1015">
<s id="1015:1">「我在家時，為家大小之所刺惱，</s>
</p><p id="1016">
<s id="1016:1">今來出家，望得休息，</s>
</p><p id="1017">
<s id="1017:1">而復為此諸年少輩之所激切。</s>
</p><p id="1018">
<s id="1018:1">何罪乃爾，益增苦惱？」</s>
</p><p id="1019">
<s id="1019:1">又作是念：「我今寧死。」</s>
</p><p id="1020">
<s id="1020:1">時彼林邊，有大河水，</s>
<s id="1020:2">既深且駃，</s>
</p><p id="1021">
<s id="1021:1">尋往堓邊，</s>
</p><p id="1022">
<s id="1022:1">脫身袈裟，</s>
<s id="1022:2">置樹枝上，</s>
</p><p id="1023">
<s id="1023:1">長跪向衣，</s>
</p><p id="1024">
<s id="1024:1">啼泣墮淚，</s>
</p><p id="1025">
<s id="1025:1">自立誓言：</s>
<s id="1025:2">「我今不捨佛法眾僧，</s>
</p><p id="1026">
<s id="1026:1">唯欲捨命，</s>
</p><p id="1027">
<s id="1027:1">我此身上衣，布施持戒精進誦經， 設有報者，</s>
</p><p id="1028">
<s id="1028:1">願我捨身，</s>
<s id="1028:2">生富樂家， 眷屬調順，</s>
</p><p id="1029">
<s id="1029:1">於我善法，不作留難，</s>
</p><p id="1030">
<s id="1030:1">常遇三寶，</s>
</p><p id="1031">
<s id="1031:1">出家修道，</s>
</p><p id="1032">
<s id="1032:1">遭值善師，</s>
</p><p id="1033">
<s id="1033:1">示悟涅槃。」 誓已，</s>
<s id="1033:2">於河深駛迴波覆涌之處，欲投其中。</s>
</p><p id="1034">
<s id="1034:1">爾時目連，</s>
</p><p id="1035">
<s id="1035:1">以天眼觀我老弟子，</s>
<s id="1035:2">為作何事？</s>
</p><p id="1036">
<s id="1036:1">尋見弟子，放身投水，</s>
</p><p id="1037">
<s id="1037:1">未至水頃，以神通力，</s>
</p><p id="1038">
<s id="1038:1">接置堓上，</s>
</p><p id="1039">
<s id="1039:1">問言：「法子！汝何所作？」</s>
</p><p id="1040">
<s id="1040:1">尸利苾提甚大慚愧，</s>
<s id="1040:2">即自思惟：</s>
</p><p id="1041">
<s id="1041:1">「當以何答？ 我今不應妄語誑師，</s>
</p><p id="1042">
<s id="1042:1">設誑師者，</s>
<s id="1042:2">世世獲罪，當無舌根。</s>
</p><p id="1043">
<s id="1043:1">又我和上，神通玄鑒， 我縱妄語，亦自知之。</s>
</p><p id="1044">
<s id="1044:1">世若有人，智慧明達，</s>
<s id="1044:2">性實質直，</s>
</p><p id="1045">
<s id="1045:1">諸天應敬，</s>
</p><p id="1046">
<s id="1046:1">若有智慧，而懷諂誑，</s>
<s id="1046:2">[]可為人師，</s>
<s id="1046:3">人應恭敬供養。</s>
</p><p id="1047">
<s id="1047:1">若無智慧，而有質直，</s>
<s id="1047:2">雖不兼物，行足自濟。</s>
</p><p id="1048">
<s id="1048:1">若人愚癡，</s>
<s id="1048:2">心懷誑諂，</s>
</p><p id="1049">
<s id="1049:1">一切眾中，惡賤下劣，</s>
</p><p id="1050">
<s id="1050:1">設有所說，人悉知之，</s>
</p><p id="1051">
<s id="1051:1">皆言：『此人諂欺無實。』</s>
</p><p id="1052">
<s id="1052:1">假令實說，</s>
<s id="1052:2">捨不信用。</s>
</p><p id="1053">
<s id="1053:1">是故我若欺誑和上，</s>
</p><p id="1054">
<s id="1054:1">此非我宜，當如實說。」</s>
</p><p id="1055">
<s id="1055:1">即白師言：</s>
</p><p id="1056">
<s id="1056:1">「我厭家出家，</s>
</p><p id="1057">
<s id="1057:1">欲求休息，</s>
</p><p id="1058">
<s id="1058:1">今復不樂，</s>
</p><p id="1059">
<s id="1059:1">故欲捨命。」</s>
</p><p id="1060">
<s id="1060:1">目連聞已，即作是念：</s>
</p><p id="1061">
<s id="1061:1">「此人設當不以生死恐畏之事而怖之者，</s>
</p><p id="1062">
<s id="1062:1">於出家利，空無所獲。」</s>
</p><p id="1063">
<s id="1063:1">即告之言： 「汝今至心，捉我衣角， 莫中放捨。」</s>
</p><p id="1064">
<s id="1064:1">即奉師教，</s>
<s id="1064:2">譬如風性輕舉所吹塵草， 上衝虛空，</s>
</p><p id="1065">
<s id="1065:1">神足遊空， 若捉一毛，隨意所至。</s>
</p><p id="1066">
<s id="1066:1">爾時目連，猶如猛鷹銜於小鳥，飛騰虛空。</s>
</p><p id="1067">
<s id="1067:1">目連神足，亦復如是，身昇虛空，</s>
</p><p id="1068">
<s id="1068:1">屈申臂頃，</s>
</p><p id="1069">
<s id="1069:1">至大海邊。</s>
</p><p id="1070">
<s id="1070:1">海邊有一新死女人，</s>
</p><p id="1071">
<s id="1071:1">面貌端正身容殊妙，相好具足，</s>
</p><p id="1072">
<s id="1072:1">見有一蟲， 從其口出，</s>
</p><p id="1073">
<s id="1073:1">還從鼻入，</s>
</p><p id="1074">
<s id="1074:1">復從眼出，</s>
</p><p id="1075">
<s id="1075:1">從耳而入，</s>
</p><p id="1076">
<s id="1076:1">目連立觀，</s>
<s id="1076:2">觀已捨去。</s>
</p><p id="1077">
<s id="1077:1">尸利苾提，白言： 「和上！此何女人？狀相如是？」</s>
</p><p id="1078">
<s id="1078:1">目連告言：「時到當說。」</s>
</p><p id="1079">
<s id="1079:1">小復前行，</s>
</p><p id="1080">
<s id="1080:1">見一女人， 自負銅鑊，</s>
</p><p id="1081">
<s id="1081:1">搘鑊著水，</s>
</p><p id="1082">
<s id="1082:1">然火吹之，</s>
</p><p id="1083">
<s id="1083:1">既沸，</s>
</p><p id="1084">
<s id="1084:1">脫衣自入鑊中，</s>
</p><p id="1085">
<s id="1085:1">髮爪先脫，</s>
</p><p id="1086">
<s id="1086:1">肉熟離骨，</s>
</p><p id="1087">
<s id="1087:1">沸吹骨出在外，</s>
</p><p id="1088">
<s id="1088:1">風吹尋還成人，</s>
</p><p id="1089">
<s id="1089:1">自取其肉而食噉之。</s>
</p><p id="1090">
<s id="1090:1">福增見已，心驚毛竪，</s>
</p><p id="1091">
<s id="1091:1">白言：「和上！自食肉者，為是何人？」</s>
</p><p id="1092">
<s id="1092:1">目連告曰：「時到當說。」</s>
</p><p id="1093">
<s id="1093:1">次小前行， 見一大身， 多有諸蟲，圍唼其身， 乃至支節，無有空處如針頭許，</s>
</p><p id="1094">
<s id="1094:1">時有大聲，叫喚啼哭，</s>
</p><p id="1095">
<s id="1095:1">震動遠近，</s>
</p><p id="1096">
<s id="1096:1">如地獄聲。</s>
</p><p id="1097">
<s id="1097:1">白言：「和上！此大惡聲，為是何人？」</s>
</p><p id="1098">
<s id="1098:1">目連告言：「時到當說。」</s>
</p><p id="1099">
<s id="1099:1">次復見有一大男子， 周匝多有獸頭人身，諸惡鬼神，</s>
</p><p id="1100">
<s id="1100:1">手執弓弩， 三叉毒箭，</s>
</p><p id="1101">
<s id="1101:1">鏃皆火燃，</s>
</p><p id="1102">
<s id="1102:1">競共射之，</s>
</p><p id="1103">
<s id="1103:1">身皆燋燃。</s>
</p><p id="1104">
<s id="1104:1">白言：「和上！此是何人， 受茲苦毒，逃走無所？」</s>
</p><p id="1105">
<s id="1105:1">師言：「且住！時到當說。」</s>
</p><p id="1106">
<s id="1106:1">次前經久，見一大山，</s>
</p><p id="1107">
<s id="1107:1">下安刀劍，</s>
</p><p id="1108">
<s id="1108:1">見有一人，從上投下，</s>
</p><p id="1109">
<s id="1109:1">刀戟劍矟，壞刺其身，</s>
</p><p id="1110">
<s id="1110:1">即自收拔，還竪本處，</s>
</p><p id="1111">
<s id="1111:1">復還上山，如前不息。 見已</s>
<s id="1111:2">白師：「此復何人而受斯苦？」</s>
</p><p id="1112">
<s id="1112:1">告言：「且止！時至當說。」</s>
</p><p id="1113">
<s id="1113:1">次前見有一大骨山，高七百由旬，能鄣蔽日，</s>
<s id="1113:2">使海蔭黑。</s>
</p><p id="1114">
<s id="1114:1">爾時目連，於此骨山一大肋上，</s>
</p><p id="1115">
<s id="1115:1">來往經行， 弟子隨行，尋自思惟：</s>
</p><p id="1116">
<s id="1116:1">「我今和上，既已無事，</s>
</p><p id="1117">
<s id="1117:1">我寧可問向來事不？」</s>
</p><p id="1118">
<s id="1118:1">念已白言：「唯願和上！為我解說向所見事。」</s>
</p><p id="1119">
<s id="1119:1">目連告言：「今正是時。」</s>
</p><p id="1120">
<s id="1120:1">即白和上：「先所見者，是何女人？」</s>
</p><p id="1121">
<s id="1121:1">目連答言：「汝欲知者，是舍衛城大薩薄婦，</s>
</p><p id="1122">
<s id="1122:1">容貌端正，</s>
</p><p id="1123">
<s id="1123:1">夫甚愛敬。</s>
</p><p id="1124">
<s id="1124:1">爾時薩薄，欲入大海，</s>
</p><p id="1125">
<s id="1125:1">貪戀此婦，不能捨離，</s>
</p><p id="1126">
<s id="1126:1">即將入海，</s>
<s id="1126:2">與五百估客，上船入海。</s>
</p><p id="1127">
<s id="1127:1">時婦常以三奇木頭，擎鏡照面，</s>
</p><p id="1128">
<s id="1128:1">自覩端正，</s>
<s id="1128:2">便起憍慢，</s>
<s id="1128:3">深生愛著。</s>
</p><p id="1129">
<s id="1129:1">時有一大龜，以脚蹋船，</s>
<s id="1129:2">船破沒海， 薩薄及婦、</s>
<s id="1129:3">五百估客，一切皆死。</s>
</p><p id="1130">
<s id="1130:1">大海之法，不受死屍，</s>
</p><p id="1131">
<s id="1131:1">若水迴波，夜叉羅剎，出置岸上。</s>
</p><p id="1132">
<s id="1132:1">眾生命終，隨所愛念，死即生中， 或有難言，隨所愛著，便往生者，</s>
</p><p id="1133">
<s id="1133:1">誰愛地獄而入地獄者，</s>
</p><p id="1134">
<s id="1134:1">眾人答曰： 『若有眾生，盜三尊財及父母物，</s>
</p><p id="1135">
<s id="1135:1">乃至殺人， 如是大罪，</s>
<s id="1135:2">應墮熾火地獄，</s>
</p><p id="1136">
<s id="1136:1">是人為風寒冷病所逼，</s>
</p><p id="1137">
<s id="1137:1">便思念火，</s>
<s id="1137:2">欲得入中。』</s>
</p><p id="1138">
<s id="1138:1">念已命終，便墮是獄。</s>
</p><p id="1139">
<s id="1139:1">若人盜佛燈明及直，</s>
</p><p id="1140">
<s id="1140:1">或盜僧祇燈燭薪草，</s>
</p><p id="1141">
<s id="1141:1">若破壞撥撤僧祇房舍講堂，</s>
</p><p id="1142">
<s id="1142:1">若冬寒時，剝脫人衣，</s>
</p><p id="1143">
<s id="1143:1">若以力勢，以氷寒時，水灌奴婢及以餘人，</s>
<s id="1143:2">若抄掠時，</s>
<s id="1143:3">剝人衣裳，</s>
</p><p id="1144">
<s id="1144:1">如是罪報，應墮寒氷地獄。</s>
</p><p id="1145">
<s id="1145:1">是人為熱病所逼，</s>
</p><p id="1146">
<s id="1146:1">常思寒冷之處，</s>
</p><p id="1147">
<s id="1147:1">念想之時，便墮此獄。</s>
</p><p id="1148">
<s id="1148:1">優鉢羅、鉢頭摩、拘物頭、分陀利地獄，亦復如是。</s>
</p><p id="1149">
<s id="1149:1">寒地獄中，受罪之人，身肉氷燥，如燋豆散，</s>
</p><p id="1150">
<s id="1150:1">腦髓白爆，頭骨碎破百千萬分，</s>
</p><p id="1151">
<s id="1151:1">身骨劈裂，如𭴔箭銣。</s>
</p><p id="1152">
<s id="1152:1">若人慳貪，斷餓眾生隨時飲食，</s>
<s id="1152:2">應墮餓鬼，</s>
</p><p id="1153">
<s id="1153:1">得逆氣病， 不能下食。</s>
</p><p id="1154">
<s id="1154:1">瞻病知識，以種種食，強勸之言：</s>
</p><p id="1155">
<s id="1155:1">『是甜是酢，</s>
</p><p id="1156">
<s id="1156:1">此美易消，</s>
</p><p id="1157">
<s id="1157:1">汝可強食。』</s>
</p><p id="1158">
<s id="1158:1">便起恚心：</s>
</p><p id="1159">
<s id="1159:1">『使我何時眼不見食。』</s>
</p><p id="1160">
<s id="1160:1">爾時命終，生餓鬼中。</s>
</p><p id="1161">
<s id="1161:1">若人愚癡，</s>
<s id="1161:2">不信三寶，</s>
</p><p id="1162">
<s id="1162:1">誹謗毀道，</s>
<s id="1162:2">應墮畜生，</s>
</p><p id="1163">
<s id="1163:1">為病所困，</s>
<s id="1163:2">唯得伏臥，不得偃側，</s>
</p><p id="1164">
<s id="1164:1">不喜善言，</s>
</p><p id="1165">
<s id="1165:1">左右定知此人必死，</s>
</p><p id="1166">
<s id="1166:1">便逼勸言：『汝當聽法受齋受戒，</s>
</p><p id="1167">
<s id="1167:1">汝當見佛像、見比丘僧， 汝當布施。』</s>
</p><p id="1168">
<s id="1168:1">其人心意，都不喜樂，</s>
</p><p id="1169">
<s id="1169:1">為強敦曉喻，便增惡念：</s>
</p><p id="1170">
<s id="1170:1">『願我得一不聞三寶善名處者，</s>
<s id="1170:2">快不可言。』</s>
</p><p id="1171">
<s id="1171:1">爾時命終，生畜生中。</s>
</p><p id="1172">
<s id="1172:1">若有修善種人天因，</s>
</p><p id="1173">
<s id="1173:1">此人不為大病所困，</s>
</p><p id="1174">
<s id="1174:1">臨命終時，心不錯亂，</s>
</p><p id="1175">
<s id="1175:1">所親左右，知其將死，</s>
<s id="1175:2">各勸之言：</s>
</p><p id="1176">
<s id="1176:1">『樂聞法不？</s>
</p><p id="1177">
<s id="1177:1">欲見像不？</s>
</p><p id="1178">
<s id="1178:1">欲見比丘、聽經偈不？</s>
</p><p id="1179">
<s id="1179:1">汝喜欲得受齋戒不？</s>
</p><p id="1180">
<s id="1180:1">欲得財物施佛像不？』</s>
</p><p id="1181">
<s id="1181:1">悉答言：『好。』</s>
</p><p id="1182">
<s id="1182:1">復與說言：『施佛形像，得成佛道；</s>
</p><p id="1183">
<s id="1183:1">供養法者，</s>
<s id="1183:2">在所生處，得深智慧，</s>
<s id="1183:3">達解法相；</s>
</p><p id="1184">
<s id="1184:1">若施眾僧，</s>
<s id="1184:2">所生之處，得大珍寶，隨意無乏。』</s>
</p><p id="1185">
<s id="1185:1">病人聞已，歡喜願言：</s>
</p><p id="1186">
<s id="1186:1">『使我所生常遇三寶聞法開悟。』</s>
</p><p id="1187">
<s id="1187:1">爾時命終，得生人中。</s>
</p><p id="1188">
<s id="1188:1">若人廣種生天善因，</s>
</p><p id="1189">
<s id="1189:1">清淨施戒，</s>
</p><p id="1190">
<s id="1190:1">樂聽經法，</s>
</p><p id="1191">
<s id="1191:1">修持十善，</s>
</p><p id="1192">
<s id="1192:1">其人將終，安隱仰臥，</s>
</p><p id="1193">
<s id="1193:1">見佛形像、 天宮婇女及聞天樂，</s>
</p><p id="1194">
<s id="1194:1">顏色和悅，</s>
</p><p id="1195">
<s id="1195:1">舉手上向，</s>
</p><p id="1196">
<s id="1196:1">爾時命終，即生天中。</s>
</p><p id="1197">
<s id="1197:1">此薩薄婦，自愛著身，</s>
</p><p id="1198">
<s id="1198:1">命終還生故身作蟲，</s>
</p><p id="1199">
<s id="1199:1">捨此蟲身，墮大地獄， 受苦無量。」</s>
</p><p id="1200">
<s id="1200:1">尸利苾提白言：</s>
<s id="1200:2">「和上！自食肉者，是何婦人？」</s>
</p><p id="1201">
<s id="1201:1">目連告曰：「是舍衛國優婆夷婢，</s>
</p><p id="1202">
<s id="1202:1">彼優婆夷，請一清淨持戒比丘， 夏九十日， 奉給供養，</s>
</p><p id="1203">
<s id="1203:1">於自陌頭，起房安止，</s>
</p><p id="1204">
<s id="1204:1">自辦種種香美飲食。</s>
</p><p id="1205">
<s id="1205:1">時到使婢送食供養。</s>
</p><p id="1206">
<s id="1206:1">婢至屏處，選好美者，自取食之，</s>
</p><p id="1207">
<s id="1207:1">餘與比丘。</s>
</p><p id="1208">
<s id="1208:1">大家覺婢顏色悅澤有飲食相，</s>
</p><p id="1209">
<s id="1209:1">問言：『汝得無污比丘食。』</s>
</p><p id="1210">
<s id="1210:1">答言：『大家！我亦有信，</s>
<s id="1210:2">非邪見人，</s>
<s id="1210:3">何緣先食？</s>
</p><p id="1211">
<s id="1211:1">比丘食已，有殘與我，</s>
<s id="1211:2">我乃食之。</s>
</p><p id="1212">
<s id="1212:1">若我先食，</s>
<s id="1212:2">使我世世自食身肉。』</s>
</p><p id="1213">
<s id="1213:1">以是因緣故，先受輕繫花報之罪，</s>
</p><p id="1214">
<s id="1214:1">命終當墮大地獄中，受正果報，苦毒無量。」</s>
</p><p id="1215">
<s id="1215:1">福增白言：</s>
<s id="1215:2">「所見大身，諸蟲唼食， 發大惡聲，復是誰乎？」</s>
</p><p id="1216">
<s id="1216:1">告言福增：「是獺利吒營事比丘，</s>
</p><p id="1217">
<s id="1217:1">以自在故，</s>
<s id="1217:2">用僧祇物花果飲食，送與白衣，</s>
<s id="1217:3">受此花報，</s>
</p><p id="1218">
<s id="1218:1">於此命終，墮大地獄；</s>
</p><p id="1219">
<s id="1219:1">唼食諸蟲，即是爾時得物之人。」</s>
</p><p id="1220">
<s id="1220:1">福增白言：「和上！彼舉聲哭，眾箭競射，洞身火燃，復是何人？」</s>
</p><p id="1221">
<s id="1221:1">目連告言：「此人前身，為大獵師，</s>
</p><p id="1222">
<s id="1222:1">多害禽獸， 以是罪故，受斯苦毒，</s>
</p><p id="1223">
<s id="1223:1">於此命終，墮大地獄，</s>
<s id="1223:2">經久難出。」</s>
</p><p id="1224">
<s id="1224:1">又問：「和上！</s>
<s id="1224:2">彼大山上自投來下， 刀劍矛矟，刺割其身，投已復上，此是何人？」</s>
</p><p id="1225">
<s id="1225:1">目連告言：「是王舍城王大健鬪將，</s>
</p><p id="1226">
<s id="1226:1">以猛勇故，身處前鋒，</s>
</p><p id="1227">
<s id="1227:1">或以刀劍矛矟傷剋物命，</s>
<s id="1227:2">故受此報。</s>
</p><p id="1228">
<s id="1228:1">於是死已，</s>
<s id="1228:2">墮大地獄，受苦長久。」</s>
</p><p id="1229">
<s id="1229:1">福增又白：「今此骨山，復為是誰？」</s>
</p><p id="1230">
<s id="1230:1">目連告言：「汝欲知者，</s>
<s id="1230:2">此即是汝故身骨也。」</s>
</p><p id="1231">
<s id="1231:1">尸利苾提聞是語已，</s>
<s id="1231:2">心驚毛竪，惶怖汗水，</s>
</p><p id="1232">
<s id="1232:1">白言：「和上！曼我今者，心未裂頃，</s>
</p><p id="1233">
<s id="1233:1">時為我說本末因緣。」</s>
</p><p id="1234">
<s id="1234:1">目連告言：「生死輪轉，無有邊際，</s>
</p><p id="1235">
<s id="1235:1">而善惡業，終無朽敗，</s>
<s id="1235:2">必受其報， 造若干業，隨行受報。」</s>
</p><p id="1236">
<s id="1236:1">目連又言：「過去世時， 此閻浮提，有一國王，名曰曇摩苾提(秦言法增)，</s>
</p><p id="1237">
<s id="1237:1">好喜布施持戒聞法，</s>
</p><p id="1238">
<s id="1238:1">有慈悲心，</s>
<s id="1238:2">性不暴惡，</s>
<s id="1238:3">不傷物命，</s>
</p><p id="1239">
<s id="1239:1">王相具足，</s>
<s id="1239:2">正法治國，滿二十年。</s>
</p><p id="1240">
<s id="1240:1">事簡閑暇，共人博戲。</s>
</p><p id="1241">
<s id="1241:1">時有一人犯法殺人，</s>
</p><p id="1242">
<s id="1242:1">諸臣白王：『外有一人，犯於王法，云何治罪？』</s>
</p><p id="1243">
<s id="1243:1">王時慕戲，脫答之言： 『隨國法治。』</s>
</p><p id="1244">
<s id="1244:1">即按限律，殺人應死，尋殺此人。</s>
</p><p id="1245">
<s id="1245:1">王博戲已，</s>
</p><p id="1246">
<s id="1246:1">問諸臣言： 『向者罪人，今何所在？ 我欲斷決。』</s>
</p><p id="1247">
<s id="1247:1">臣白王言：『隨國法治，今已殺竟。』</s>
</p><p id="1248">
<s id="1248:1">王聞是語，</s>
<s id="1248:2">悶絕躃地，</s>
</p><p id="1249">
<s id="1249:1">諸臣左右，冷水灑面， 良久乃穌，</s>
</p><p id="1250">
<s id="1250:1">垂泣而言：</s>
<s id="1250:2">『宮人妓女， 象馬七寶， 悉何處在？</s>
</p><p id="1251">
<s id="1251:1">唯我一人，獨地獄中，受諸苦痛。</s>
</p><p id="1252">
<s id="1252:1">我本未為王時，而此宮中亦有王治，</s>
</p><p id="1253">
<s id="1253:1">我不久死，此中亦當續有王治。</s>
</p><p id="1254">
<s id="1254:1">我名為王，而害人命， 當知便是栴陀羅王，</s>
<s id="1254:2">不知世世當何所趣？</s>
</p><p id="1255">
<s id="1255:1">我今決定，不須為王。』</s>
</p><p id="1256">
<s id="1256:1">即捨王位，入山自守。</s>
</p><p id="1257">
<s id="1257:1">時王命終，</s>
<s id="1257:2">生大海中，作摩竭魚，</s>
</p><p id="1258">
<s id="1258:1">其身長大，七百由旬。</s>
</p><p id="1259">
<s id="1259:1">諸王大臣，自恃勢力，</s>
<s id="1259:2">抂尅百姓， 離別人民，剝脫眾生，</s>
</p><p id="1260">
<s id="1260:1">命終多作摩竭大魚，</s>
</p><p id="1261">
<s id="1261:1">多有諸蟲，[唼食]其身，</s>
</p><p id="1262">
<s id="1262:1">譬如拘執及𣰅㲪茸，著身諸蟲，亦復如是。</s>
</p><p id="1263">
<s id="1263:1">身𭼦痒故， 揩頗梨山，</s>
</p><p id="1264">
<s id="1264:1">碎殺諸蟲， 血流污海，百里皆赤。</s>
</p><p id="1265">
<s id="1265:1">以此罪緣，於是命終，</s>
<s id="1265:2">墮大地獄。</s>
</p><p id="1266">
<s id="1266:1">時摩竭魚，一眠百歲，</s>
</p><p id="1267">
<s id="1267:1">覺已飢渴， 即便張口，</s>
<s id="1267:2">海水流入，如注大河。</s>
</p><p id="1268">
<s id="1268:1">爾時適有五百估客，入海採寶，</s>
</p><p id="1269">
<s id="1269:1">值魚張口，</s>
<s id="1269:2">船行駛疾，投趣魚口，</s>
</p><p id="1270">
<s id="1270:1">賈人恐怖，舉聲大哭，</s>
</p><p id="1271">
<s id="1271:1">各作是言：</s>
<s id="1271:2">『我等今日，決定當死。』</s>
</p><p id="1272">
<s id="1272:1">各隨所敬，</s>
<s id="1272:2">或有稱佛及法眾僧，</s>
</p><p id="1273">
<s id="1273:1">或稱諸天山河鬼神、</s>
</p><p id="1274">
<s id="1274:1">父母妻子兄弟眷屬，</s>
</p><p id="1275">
<s id="1275:1">竝作是言：『我等今日，是為最後見閻浮提，更永不見。』</s>
</p><p id="1276">
<s id="1276:1">爾時垂入摩竭魚口，</s>
</p><p id="1277">
<s id="1277:1">一時同聲，稱南無佛。</s>
</p><p id="1278">
<s id="1278:1">時魚聞稱南無佛聲，</s>
</p><p id="1279">
<s id="1279:1">即時閉口，</s>
<s id="1279:2">海水停止，</s>
</p><p id="1280">
<s id="1280:1">諸賈客輩，從死得活。</s>
</p><p id="1281">
<s id="1281:1">此魚飢逼，即便命終，</s>
<s id="1281:2">生王舍城中。</s>
</p><p id="1282">
<s id="1282:1">夜叉羅剎，即出其身，置此海邊，</s>
</p><p id="1283">
<s id="1283:1">日曝雨澆，</s>
<s id="1283:2">肉消骨在，此骨山是。</s>
</p><p id="1284">
<s id="1284:1">福增當知！</s>
<s id="1284:2">爾時</s>
<s id="1284:3">法增王者，汝身是也。</s>
</p><p id="1285">
<s id="1285:1">緣殺人故，墮大海中，為摩竭魚。</s>
</p><p id="1286">
<s id="1286:1">汝今既已還得人身，</s>
<s id="1286:2">不厭生死，</s>
</p><p id="1287">
<s id="1287:1">若於此死，當墮地獄，欲出甚難。」</s>
</p><p id="1288">
<s id="1288:1">時尸利苾提既見故身，</s>
<s id="1288:2">聞是說已，</s>
</p><p id="1289">
<s id="1289:1">畏於生死，</s>
</p><p id="1290">
<s id="1290:1">於所修法，次第憶念，</s>
</p><p id="1291">
<s id="1291:1">繫心住意，</s>
<s id="1291:2">觀見故身， 解法無常</s>
<s id="1291:3">厭離生死，</s>
</p><p id="1292">
<s id="1292:1">盡諸結漏，</s>
</p><p id="1293">
<s id="1293:1">得羅漢道。</s>
</p><p id="1294">
<s id="1294:1">目連歡喜，告言：</s>
<s id="1294:2">「法子！汝今所應作者，皆已作竟。</s>
</p><p id="1295">
<s id="1295:1">汝來向此，因我力來；</s>
</p><p id="1296">
<s id="1296:1">汝今可以自神力去。」</s>
</p><p id="1297">
<s id="1297:1">爾時目連，飛昇虛空，</s>
</p><p id="1298">
<s id="1298:1">尸利苾提，隨和上後，</s>
<s id="1298:2">如鳥子從母，還至竹林。</s>
</p><p id="1299">
<s id="1299:1">時諸年少，未知得道，</s>
</p><p id="1300">
<s id="1300:1">如前激刺；</s>
</p><p id="1301">
<s id="1301:1">尸利苾提心已調順，</s>
<s id="1301:2">威儀安詳，默無所陳。</s>
</p><p id="1302">
<s id="1302:1">佛知此事</s>
<s id="1302:2">欲護諸比丘不起惡業故，又欲顯此老比丘德，</s>
</p><p id="1303">
<s id="1303:1">於大眾中，</s>
<s id="1303:2">呼福增言： 「汝來福增！汝今日往大海邊耶？」</s>
</p><p id="1304">
<s id="1304:1">福增白言：「實往世尊！」</s>
</p><p id="1305">
<s id="1305:1">「汝所見者，今可說之。」</s>
</p><p id="1306">
<s id="1306:1">福增比丘，具白世尊如所見事。</s>
</p><p id="1307">
<s id="1307:1">佛言：「善哉善哉！</s>
<s id="1307:2">福增比丘！ 如汝所見事實如是。</s>
</p><p id="1308">
<s id="1308:1">汝今已離生死之苦，</s>
<s id="1308:2">得涅槃樂，</s>
</p><p id="1309">
<s id="1309:1">應受一切人天供養，</s>
</p><p id="1310">
<s id="1310:1">比丘所應作事，汝已具足。」</s>
</p><p id="1311">
<s id="1311:1">年少比丘，聞佛是語，</s>
<s id="1311:2">深懷憂悔：</s>
</p><p id="1312">
<s id="1312:1">「如是智慧賢善之人，我等無智，惡心刺挊，</s>
</p><p id="1313">
<s id="1313:1">我等云何受此罪報？」</s>
</p><p id="1314">
<s id="1314:1">時諸比丘，即從坐起，至福增所，</s>
</p><p id="1315">
<s id="1315:1">五體投地，</s>
<s id="1315:2">而作是言：</s>
</p><p id="1316">
<s id="1316:1">「諸善人生，與悲俱生，</s>
<s id="1316:2">大德今生，亦應當與大悲俱生。</s>
</p><p id="1317">
<s id="1317:1">唯願於我生憐愍心，受我悔過。」</s>
</p><p id="1318">
<s id="1318:1">福增答言：「我於諸人，無不善心，可爾悔過。」</s>
</p><p id="1319">
<s id="1319:1">尸利苾提，見諸年少心懷恐怖，</s>
<s id="1319:2">即為說法。</s>
</p><p id="1320">
<s id="1320:1">諸比丘聞，厭生死法，</s>
</p><p id="1321">
<s id="1321:1">精勤修集，</s>
</p><p id="1322">
<s id="1322:1">斷結盡漏，</s>
<s id="1322:2">得阿羅漢道。</s>
</p><p id="1323">
<s id="1323:1">福增因緣善名流布遍王舍城，</s>
</p><p id="1324">
<s id="1324:1">諸人咸言：「甚奇甚特！</s>
</p><p id="1325">
<s id="1325:1">此長老者，於此城中，老耄無施，</s>
</p><p id="1326">
<s id="1326:1">今於佛法，出家成道，</s>
<s id="1326:2">顯說如是希有妙法。」</s>
</p><p id="1327">
<s id="1327:1">時城中人，多發淨心，</s>
</p><p id="1328">
<s id="1328:1">或有聽放男女奴婢人民令出家者，</s>
</p><p id="1329">
<s id="1329:1">或自出家者，</s>
</p><p id="1330">
<s id="1330:1">莫不歡喜相勸出家。</s>
</p><p id="1331">
<s id="1331:1">以是因緣，出家功德，無量無邊。</s>
</p><p id="1332">
<s id="1332:1">福增百歲，方乃出家，</s>
</p><p id="1333">
<s id="1333:1">成就如是諸大功德，</s>
</p><p id="1334">
<s id="1334:1">況諸盛年，欲求妙勝大果報者，</s>
</p><p id="1335">
<s id="1335:1">應勤修法出家學道，</s>
<s id="1335:2">歡喜奉行。</s>
</p><p id="1336">
<s id="1336:1">賢愚經卷第[四]</s>
</p><p id="1337">
<s id="1337:1">#---------------------------------------------------------------------- #【經文資訊】大正藏第 4 冊 No. 202 賢愚經 #【版本記錄】發行日期：2022-10，最後更新：2022-10-15 #【編輯說明】本資料庫由中華電子佛典協會（CBETA）依大正藏所編輯 #【原始資料】蕭鎮國大德提供，維習安大德提供之高麗藏 CD 經文，北美某大德提供，法雨道場提供新式標點 #【其他事項】本資料庫可自由免費流通，詳細內容請參閱【中華電子佛典協會資料庫版權宣告】 #----------------------------------------------------------------------</s>
</p><p id="1338">
<s id="1338:1">賢愚經</s>
<s id="1338:2">卷第五</s>
</p><p id="1339">
<s id="1339:1">元魏涼州沙門慧覺等在高昌郡譯 （二四）沙彌守戒自殺品第二十三(丹本此品在第七卷為三十四)</s>
</p><p id="1340">
<s id="1340:1">如是我聞： 一時佛在安陀國。爾時世尊，</s>
<s id="1340:2">慇懃讚歎持戒之人，護持禁戒，寧捨身命，終不毀犯。</s>
<s id="1340:3">何以故？</s>
<s id="1340:4">戒為入道之初基，盡漏之妙趣，</s>
<s id="1340:5">涅槃安樂之平途。</s>
<s id="1340:6">若持淨戒，計其功德，無量無邊。</s>
<s id="1340:7">譬如大海，無量無邊；</s>
<s id="1340:8">戒亦如是。</s>
<s id="1340:9">猶如大海多有阿脩羅、黿龜水性、摩竭魚等大眾生居；</s>
<s id="1340:10">戒海亦爾，</s>
<s id="1340:11">多有三乘大眾生居。</s>
<s id="1340:12">譬如大海，多諸金銀琉璃等寶；</s>
<s id="1340:13">戒海亦爾，</s>
<s id="1340:14">多出善法， 有四非常、三十七品、諸禪三昧如是等寶。</s>
<s id="1340:15">猶如大海，金剛為底，</s>
<s id="1340:16">金剛山圍，</s>
<s id="1340:17">四江大河，流注其中，不增不減；</s>
<s id="1340:18">戒海亦爾，</s>
<s id="1340:19">毘尼為底，</s>
<s id="1340:20">阿毘曇山以為圍遶，</s>
<s id="1340:21">四阿含河流注入中，湛然常爾，不增不減。</s>
<s id="1340:22">何以故注入不增不減？</s>
<s id="1340:23">下阿鼻火，上衝大海，海水消涸，以故不增；</s>
<s id="1340:24">常流入故，以故不減。</s>
<s id="1340:25">佛法戒海，不放逸故不增，</s>
<s id="1340:26">具功德故不減。</s>
<s id="1340:27">是故當知，能持戒者，其德甚多。</s>
</p><p id="1341">
<s id="1341:1">佛涅槃後，</s>
<s id="1341:2">安陀國土，</s>
<s id="1341:3">爾時有一乞食比丘樂獨靜處，威儀具足。</s>
<s id="1341:4">乞食比丘，佛所讚歎，</s>
<s id="1341:5">非住眾者。</s>
<s id="1341:6">何以故？</s>
<s id="1341:7">乞食比丘，少欲知足，</s>
<s id="1341:8">不儲畜積聚，次第乞食，隨敷露坐，一食三衣，</s>
<s id="1341:9">如是等事，</s>
<s id="1341:10">可尊可尚。</s>
<s id="1341:11">在僧比丘，多欲無厭，貯聚儲畜，貪求悋惜，</s>
<s id="1341:12">嫉妬愛著，以故不能得大名聞。</s>
<s id="1341:13">彼乞食比丘， 德行淳備，</s>
<s id="1341:14">具沙門果，六通三明，住八解脫，</s>
<s id="1341:15">威儀庠序，名聞流布。</s>
<s id="1341:16">爾時安陀國，</s>
<s id="1341:17">有優婆塞，敬信三寶，</s>
<s id="1341:18">受持五戒，不殺、不盜、不邪婬、不妄語、不飲酒，</s>
<s id="1341:19">布施修德，名遍國邑，即請是乞食比丘，終身供養。 供養之福，隨因受報。</s>
<s id="1341:20">若請眾僧，就舍供養，</s>
<s id="1341:21">則妨廢行道，道路寒暑勞苦；</s>
<s id="1341:22">後受報時，</s>
<s id="1341:23">要勞思慮，出行求逐，乃能得之。</s>
<s id="1341:24">若就往奉供養，</s>
<s id="1341:25">後受福報時，便坐受自然。</s>
<s id="1341:26">是優婆塞，信心淳厚，辦具種種色香美食，遣人往送，</s>
<s id="1341:27">日日如是。</s>
<s id="1341:28">沙門四種，好惡難明，</s>
<s id="1341:29">如菴羅果生熟難知。</s>
<s id="1341:30">或有比丘，威儀庠序，徐行諦視，</s>
<s id="1341:31">而內具足貪欲恚癡破戒非法，</s>
<s id="1341:32">如菴羅果外熟內生。</s>
<s id="1341:33">或有比丘，外行麤踈，不順儀式，</s>
<s id="1341:34">而內具足沙門德行禪定智慧，</s>
<s id="1341:35">如菴羅果內熟外生。</s>
<s id="1341:36">或有比丘，威儀麤獷，破戒造惡，</s>
<s id="1341:37">內亦具有貪欲恚癡慳貪嫉妬，</s>
<s id="1341:38">如菴羅果內外俱生。</s>
<s id="1341:39">或有比丘，威儀庠審，持戒自守，</s>
<s id="1341:40">而內具足沙門德行戒定慧解，</s>
<s id="1341:41">如菴羅果內外俱熟。</s>
<s id="1341:42">彼乞食比丘，內外具足，亦復如是，</s>
<s id="1341:43">德行滿故，</s>
<s id="1341:44">人所宗敬。</s>
</p><p id="1342">
<s id="1342:1">爾時國中，有一長者，</s>
<s id="1342:2">信敬三寶，有一男兒，</s>
<s id="1342:3">心自思惟：</s>
<s id="1342:4">「欲令出家，當求善師而付託之。</s>
<s id="1342:5">所以爾者？</s>
<s id="1342:6">近善知識則增善法，</s>
<s id="1342:7">近惡知識便起惡法。</s>
<s id="1342:8">譬如風性雖空，</s>
<s id="1342:9">由栴檀林、若瞻蔔林吹香而來，</s>
<s id="1342:10">風有妙香；</s>
<s id="1342:11">若經糞穢臭屍而來，</s>
<s id="1342:12">其風便臭。</s>
<s id="1342:13">又如淨衣置之香篋，出衣衣香；</s>
<s id="1342:14">若置臭處，衣亦隨臭。</s>
<s id="1342:15">親近善友則善日隆，</s>
<s id="1342:16">親附惡友則惡增長，</s>
<s id="1342:17">是故我今，當以此兒與此尊者令其出家。」</s>
<s id="1342:18">念已即往，白比丘言：</s>
<s id="1342:19">「我此一子，今使出家，</s>
<s id="1342:20">唯願大德！哀納濟度；</s>
<s id="1342:21">若不能受，當將還家。」</s>
<s id="1342:22">爾時比丘，以道眼觀，</s>
<s id="1342:23">此人出家，能持淨戒，</s>
<s id="1342:24">增長佛法，即便受之，</s>
<s id="1342:25">度為沙彌。</s>
</p><p id="1343">
<s id="1343:1">時優婆塞有一親善居士，</s>
<s id="1343:2">請優婆塞及其妻子合家奴婢，</s>
<s id="1343:3">明日客會。 時優婆塞，晨朝念言：</s>
<s id="1343:4">「今當就會，誰後守舍？</s>
<s id="1343:5">我若強力，課留一人，</s>
<s id="1343:6">所應得分，我則負他，</s>
<s id="1343:7">若有自能開意住者，</s>
<s id="1343:8">我於會還，當別投報。」</s>
<s id="1343:9">優婆塞女即白父言： 「唯願父母！</s>
<s id="1343:10">從諸僮使但行應請，</s>
<s id="1343:11">我堪後守。」</s>
<s id="1343:12">其父喜曰：「甚善甚善！</s>
<s id="1343:13">今汝住守，</s>
<s id="1343:14">與我汝母，正等無異，於家損益，心無疑慮。」</s>
<s id="1343:15">於是合家悉往受請，</s>
<s id="1343:16">女便牢閉門戶，</s>
<s id="1343:17">獨住家內。</s>
</p><p id="1344">
<s id="1344:1">時優婆塞，是日怱怱，忘不送食。</s>
<s id="1344:2">爾時尊者心自念言：</s>
<s id="1344:3">「日時向晚，</s>
<s id="1344:4">俗人多事，或能忘不送食，</s>
<s id="1344:5">我今寧可遣人迎不？」</s>
<s id="1344:6">即告沙彌：</s>
<s id="1344:7">「汝往取食，</s>
<s id="1344:8">善攝威儀，</s>
<s id="1344:9">如佛所說，入村乞食，</s>
<s id="1344:10">莫生貪著，</s>
<s id="1344:11">如蜂採華，但取其味不損色香。 汝今亦爾，</s>
<s id="1344:12">至家取食，收攝根門，莫貪色聲香味觸也，</s>
<s id="1344:13">若持禁戒，</s>
<s id="1344:14">必能取道。</s>
<s id="1344:15">如提婆達多，雖多誦經，</s>
<s id="1344:16">以造惡毀戒，</s>
<s id="1344:17">墮阿鼻獄；</s>
<s id="1344:18">如瞿迦利，誹謗破戒，</s>
<s id="1344:19">亦入地獄；</s>
<s id="1344:20">周利槃特，雖誦一偈，</s>
<s id="1344:21">以持戒故，得阿羅漢。</s>
<s id="1344:22">又戒即為入涅槃門、</s>
<s id="1344:23">受快樂因，</s>
<s id="1344:24">譬如婆羅門法， 若設長齋，三月四月，</s>
<s id="1344:25">請諸高明持戒梵行諸婆羅門， 以簡擇請，不得普故，</s>
<s id="1344:26">仇留為封印請者惋。</s>
<s id="1344:27">一婆羅門，雖復高經，性不清廉，</s>
<s id="1344:28">貪蜜甜故，舐封都盡，</s>
<s id="1344:29">明日至會所，呈封乃入。</s>
<s id="1344:30">次是梵志，無印欲入。</s>
<s id="1344:31">典事語言：</s>
<s id="1344:32">『汝有封不？』</s>
<s id="1344:33">答言：『我有，以甜故舐盡。』</s>
<s id="1344:34">語言：『汝今如是已足。』 便不得前，</s>
<s id="1344:35">復貪小甜，</s>
<s id="1344:36">失四月中甘香美味，及竟達嚫種種珍寶。</s>
<s id="1344:37">汝今如是，莫貪小事破淨戒印，</s>
<s id="1344:38">失人天中五欲美味及諸無漏三十七品涅槃安樂無量法寶。</s>
<s id="1344:39">汝莫毀破三世佛戒，</s>
<s id="1344:40">污染三寶父母師長。」</s>
<s id="1344:41">沙彌受教，禮足而去。</s>
</p><p id="1345">
<s id="1345:1">往到其家，打門作聲，女問：「是誰？」</s>
<s id="1345:2">答言：「沙彌，為師迎食。」</s>
<s id="1345:3">女心歡喜，我願遂矣。即與開門。</s>
<s id="1345:4"/>
<s id="1345:5">是女端正，容貌殊妙，年始十六，</s>
<s id="1345:6">婬欲火燒，於沙彌前，作諸妖媚，搖肩顧影，</s>
<s id="1345:7">深現欲相。</s>
<s id="1345:8">沙彌見已念言：「此女為有風病癲狂病羊癎病耶？</s>
<s id="1345:9">是女將無欲結所使，欲嬈毀我清淨行耶？」</s>
<s id="1345:10">堅攝威儀，</s>
<s id="1345:11">顏色不變。</s>
<s id="1345:12">時女即便五體投地，</s>
<s id="1345:13">白沙彌言：</s>
<s id="1345:14">「我常願者，今已時至，我恒於汝，欲有所陳，未得靜便。</s>
<s id="1345:15">想汝於我，亦常有心，當與我願。</s>
<s id="1345:16">我此舍中，多有珍寶金銀倉庫， 如毘沙門天宮寶藏，而無有主，</s>
<s id="1345:17">汝可屈意為此舍主，</s>
<s id="1345:18">我為汝婦，</s>
<s id="1345:19">供給使令，</s>
<s id="1345:20">必莫見違，滿我所願。」</s>
<s id="1345:21">沙彌心念：</s>
<s id="1345:22">「我有何罪，</s>
<s id="1345:23">遇此惡緣？</s>
<s id="1345:24">我今寧當捨此身命，</s>
<s id="1345:25">不可毀破三世諸佛所制禁戒。</s>
<s id="1345:26">昔日比丘至婬女家，寧投火坑不犯於婬。</s>
<s id="1345:27">又諸比丘，賊所劫奪，</s>
<s id="1345:28">以草繫縛， 風吹日曝，</s>
<s id="1345:29">諸蟲唼食，以護戒故，不絕草去。</s>
<s id="1345:30">如鵝吞珠，比丘雖見，</s>
<s id="1345:31">以持戒故，</s>
<s id="1345:32">極苦不說。</s>
<s id="1345:33">如海船壞，下座比丘，以守戒故，授板上座，</s>
<s id="1345:34">沒海而死。</s>
<s id="1345:35">如是諸人，</s>
<s id="1345:36">獨佛弟子，能持禁戒，</s>
<s id="1345:37">我非弟子，不能持耶？</s>
<s id="1345:38">如來世尊，獨為彼師，</s>
<s id="1345:39">非我師耶？</s>
<s id="1345:40">如瞻蔔華并胡麻壓，</s>
<s id="1345:41">油瞻蔔香；</s>
<s id="1345:42">若合臭花，油亦隨臭。</s>
<s id="1345:43">我今已得遇善知識，</s>
<s id="1345:44">云何今日當造惡法？</s>
<s id="1345:45">寧捨身命，終不破戒、</s>
<s id="1345:46">污佛法僧父母師長。」</s>
<s id="1345:47">又復思惟：</s>
<s id="1345:48">「我若逃突，</s>
<s id="1345:49">女欲心盛，捨於慚愧，</s>
<s id="1345:50">走外牽捉，</s>
<s id="1345:51">及誹謗我，</s>
<s id="1345:52">街陌人見，不離污辱。</s>
<s id="1345:53">我今定當於此捨命。」</s>
<s id="1345:54">方便語言：</s>
<s id="1345:55">「牢閉門戶，</s>
<s id="1345:56">我入一房，作所應作，爾乃相就。」</s>
<s id="1345:57">女即閉門，沙彌入房，關撢門戶，</s>
<s id="1345:58">得一剃刀，心甚歡喜，</s>
<s id="1345:59">脫身衣服，置於架上，</s>
<s id="1345:60">合掌跪向拘尸那城佛涅槃處，</s>
<s id="1345:61">自立誓願：</s>
<s id="1345:62">「我今不捨佛法眾僧，</s>
<s id="1345:63">不捨和上阿闍梨，</s>
<s id="1345:64">亦不捨戒，</s>
<s id="1345:65">正為持戒，捨此身命；</s>
<s id="1345:66">願所往生，出家學道，淨修梵行，盡漏成道。」</s>
<s id="1345:67">即刎頸死，</s>
<s id="1345:68">血流滂沛，污染身體。</s>
<s id="1345:69">時女怪遲，趣門看之，</s>
<s id="1345:70">見戶不開，喚無應聲，</s>
<s id="1345:71">方便開戶，</s>
<s id="1345:72">見其已死，</s>
<s id="1345:73">失本容色，</s>
<s id="1345:74">欲心尋息，</s>
<s id="1345:75">慚結懊惱，自搣頭髮，</s>
<s id="1345:76">爪裂面目，</s>
<s id="1345:77">宛轉灰土之中， 悲呺泣淚，迷悶斷絕。</s>
</p><p id="1346">
<s id="1346:1">其父會還，打門喚女，</s>
<s id="1346:2">女默不應。</s>
<s id="1346:3">父怪其靜，</s>
<s id="1346:4">使人踰入，</s>
<s id="1346:5">開門視之，</s>
<s id="1346:6">見女如是，</s>
<s id="1346:7">即問女言：</s>
<s id="1346:8">「汝何以爾？</s>
<s id="1346:9">有人侵汝污辱汝耶？」</s>
<s id="1346:10">女默不答， 心自思惟：</s>
<s id="1346:11">「我今若以實對，甚可慚愧；</s>
<s id="1346:12">若言沙彌毀辱我者，</s>
<s id="1346:13">則謗良善，</s>
<s id="1346:14">當墮地獄受罪無極。</s>
<s id="1346:15">不應欺誑。」 即以實答：</s>
<s id="1346:16">「我此獨守，</s>
<s id="1346:17">沙彌來至，為師索食，</s>
<s id="1346:18">我欲心盛，求嬈沙彌，冀從我心。</s>
<s id="1346:19">而彼守戒，</s>
<s id="1346:20">心不改易，</s>
<s id="1346:21">方便入房，自捨身命。</s>
<s id="1346:22">以我穢形，欲壞淨器，罪釁若斯，</s>
<s id="1346:23">故我不樂。」</s>
<s id="1346:24">父聞女言， 心無驚懼。</s>
<s id="1346:25">何以故？</s>
<s id="1346:26">知結使法爾故，</s>
<s id="1346:27">即告女言：</s>
<s id="1346:28">「一切諸法，皆悉無常，</s>
<s id="1346:29">汝莫憂懼！」</s>
<s id="1346:30">即入房內，</s>
<s id="1346:31">見沙彌身，血皆污赤， 如栴檀机，</s>
<s id="1346:32">即前作禮，</s>
<s id="1346:33">讚言：「善哉！ 護持佛戒，能捨身命。」</s>
</p><p id="1347">
<s id="1347:1">時彼國法，</s>
<s id="1347:2">若有沙門白衣舍死，</s>
<s id="1347:3">當罰金錢一千入官。</s>
<s id="1347:4">時優婆塞，以一千金錢置銅盤上，載至王宮，</s>
<s id="1347:5">白言： 「大王！ 我有罰讁，應入於王，願當受之。」</s>
<s id="1347:6">王答之言：</s>
<s id="1347:7">「汝於我國，敬信三寶，</s>
<s id="1347:8">忠正守道，</s>
<s id="1347:9">言行無違，唯汝一人，</s>
<s id="1347:10">當有何過而輸罰耶？」</s>
<s id="1347:11">時優婆塞，具陳上緣，自毀其女，</s>
<s id="1347:12">讚歎沙彌持戒功德。</s>
<s id="1347:13">王聞情事，</s>
<s id="1347:14">心驚悚然，篤信增隆，而告之言：</s>
<s id="1347:15">「沙彌護戒，</s>
<s id="1347:16">自捨身命，</s>
<s id="1347:17">汝無辜咎，</s>
<s id="1347:18">那得有罰？</s>
<s id="1347:19">但持還舍，</s>
<s id="1347:20">吾今躬欲自至汝家供養沙彌。」</s>
<s id="1347:21">即擊金鼓，宣令國人，前後導從，往至其家。</s>
<s id="1347:22">王自入內，</s>
<s id="1347:23">見沙彌身，赤如栴檀，前為作禮，</s>
<s id="1347:24">讚其功德，</s>
<s id="1347:25">以種種寶，莊嚴高車， 載死沙彌，</s>
<s id="1347:26">至平坦地，</s>
<s id="1347:27">積眾香木，闍毘供養。</s>
<s id="1347:28">嚴飾是女，極世之殊，</s>
<s id="1347:29">置高顯處，</s>
<s id="1347:30">普使一切時會皆見，</s>
<s id="1347:31">語眾人言：</s>
<s id="1347:32">「是女殊妙，容暉乃爾，未離欲者，誰無染心？</s>
<s id="1347:33">而此沙彌，既未得道，</s>
<s id="1347:34">以生死身，奉戒捨命，甚奇希有！」</s>
</p><p id="1348">
<s id="1348:1">王即遣人，命請其師，</s>
<s id="1348:2">廣為大眾，說微妙法。</s>
<s id="1348:3">時會一切，見聞是事，</s>
<s id="1348:4">有求出家持淨戒者，</s>
<s id="1348:5">有發無上菩提心者，</s>
<s id="1348:6">莫不歡喜， 頂戴奉行。</s>
<s id="1348:7"/>
</p><p id="1349">
<s id="1349:1">#----------------------------------------------------------------------</s>
<s id="1349:2">#【經文資訊】大正藏第 4 冊 No. 202 賢愚經</s>
<s id="1349:3">#【版本記錄】發行日期：2022-10，最後更新：2022-10-15</s>
<s id="1349:4">#【編輯說明】本資料庫由中華電子佛典協會（CBETA）依大正藏所編輯</s>
<s id="1349:5">#【原始資料】蕭鎮國大德提供，維習安大德提供之高麗藏 CD 經文，北美某大德提供，法雨道場提供新式標點</s>
<s id="1349:6">#【其他事項】本資料庫可自由免費流通，詳細內容請參閱【中華電子佛典協會資料庫版權宣告】</s>
<s id="1349:7">#----------------------------------------------------------------------</s>
<s id="1349:8">賢愚經卷第五</s>
<s id="1349:9">元魏涼州沙門慧覺等在高昌郡譯</s>
<s id="1349:10">（二五）長者無耳目舌品第二十四(丹本為三十五)</s>
<s id="1349:11">如是我聞：</s>
<s id="1349:12">一時佛在舍衛國祇陀精舍，</s>
<s id="1349:13">與諸比丘大眾說法。</s>
<s id="1349:14">爾時國內，有大長者，財富無量，</s>
<s id="1349:15">金銀七寶，</s>
<s id="1349:16">象馬牛羊，</s>
<s id="1349:17">奴婢人民，倉庫盈溢，</s>
<s id="1349:18">無有男兒，</s>
<s id="1349:19">唯有五女，</s>
<s id="1349:20">端正聰達。</s>
<s id="1349:21">其婦懷妊，</s>
<s id="1349:22">長者命終。</s>
<s id="1349:23">時彼國法，若其命終，家無男兒，所有財物，悉應入官。</s>
<s id="1349:24">王遣大臣，攝錄其財，垂當入官。</s>
<s id="1349:25">其女心念：</s>
<s id="1349:26">「我母懷妊，未知男女，</s>
<s id="1349:27">若續是女，</s>
<s id="1349:28">財應屬官；</s>
<s id="1349:29">若其是男，</s>
<s id="1349:30">應為財主。」</s>
<s id="1349:31">念已，往白王言：</s>
<s id="1349:32">「我父命終，</s>
<s id="1349:33">以無男故，</s>
<s id="1349:34">財應入王；</s>
<s id="1349:35">然今我母懷妊，須待分身，</s>
<s id="1349:36">若苟是女，入財不遲，</s>
<s id="1349:37">若或是男，應為財主。」</s>
<s id="1349:38">時波斯匿王，住法平整，</s>
<s id="1349:39">即可所白，聽如其言。</s>
<s id="1349:40">其母不久，月滿生兒，</s>
<s id="1349:41">其身渾沌，</s>
<s id="1349:42">無復耳目，</s>
<s id="1349:43">有口無舌，</s>
<s id="1349:44">又無手足，</s>
<s id="1349:45">然有男根，</s>
<s id="1349:46">即為作字，名曼慈毘梨。</s>
<s id="1349:47">爾時是女，具以是事，往問於王。</s>
<s id="1349:48">王聞是已，思惟其義：</s>
<s id="1349:49">「不以眼耳鼻舌手足等，而為財主；</s>
<s id="1349:50">乃以男故，得為財主。</s>
<s id="1349:51">兒有男根，</s>
<s id="1349:52">應得父財。」</s>
<s id="1349:53">即告諸女：「財屬汝弟，吾不取也。」</s>
<s id="1349:54">爾時大女，往適他家，奉給夫主，</s>
<s id="1349:55">謙卑恭謹，</s>
<s id="1349:56">拂拭床褥，</s>
<s id="1349:57">供設飲食，</s>
<s id="1349:58">迎來送去，</s>
<s id="1349:59">拜起問訊，</s>
<s id="1349:60">譬如婢事大家。</s>
<s id="1349:61">比近長者，覩其如是，</s>
<s id="1349:62">怪而問言：</s>
<s id="1349:63">「夫婦之道，</s>
<s id="1349:64">家家皆有，</s>
<s id="1349:65">汝獨何為改操若茲？」</s>
<s id="1349:66">女子對曰：</s>
<s id="1349:67">「我父終沒，家財無量，</s>
<s id="1349:68">雖有五女，</s>
<s id="1349:69">猶當入王；</s>
<s id="1349:70">會母分身，生我一弟，</s>
<s id="1349:71">無有眼耳舌及手足，</s>
<s id="1349:72">但有男根，得為財主。</s>
<s id="1349:73">以是義故，雖有諸女，不如一男。</s>
<s id="1349:74">是故爾耳。」</s>
<s id="1349:75">長者聞已，</s>
<s id="1349:76">怪其如是，</s>
<s id="1349:77">即與其女，</s>
<s id="1349:78">往至佛所白言：</s>
<s id="1349:79">「世尊！彼長者子，以何因緣，</s>
<s id="1349:80">無有眼耳舌及手足，</s>
<s id="1349:81">而生富家，為此財主？」</s>
<s id="1349:82">佛告長者：</s>
<s id="1349:83">「善哉問也！</s>
<s id="1349:84">諦聽善思！</s>
<s id="1349:85">當為汝說。」</s>
<s id="1349:86">「唯然樂聞。」</s>
<s id="1349:87">佛告長者：</s>
<s id="1349:88">「乃往過去，</s>
<s id="1349:89">有大長者兄弟二人，</s>
<s id="1349:90">兄名檀若世質，</s>
<s id="1349:91">弟名尸羅世質。</s>
<s id="1349:92">其兄少小，</s>
<s id="1349:93">忠信成實，</s>
<s id="1349:94">常好布施，</s>
<s id="1349:95">賑救貧乏，</s>
<s id="1349:96">以其信善，舉國稱美，</s>
<s id="1349:97">王任此人，</s>
<s id="1349:98">為國平事，諍訟曲直，由之取決。</s>
<s id="1349:99">是時國法，舉貸取與，無有券䟽，悉詣平事檀若世質，</s>
<s id="1349:100">以為明人。</s>
<s id="1349:101">時有估客將欲入海，</s>
<s id="1349:102">從弟尸羅世質多舉錢財，</s>
<s id="1349:103">以供所須。</s>
<s id="1349:104">時弟長者，唯有一子，</s>
<s id="1349:105">其年幼小，</s>
<s id="1349:106">即將其子并所出錢，</s>
<s id="1349:107">到平事所，</s>
<s id="1349:108">白言： 『大兄！</s>
<s id="1349:109">是估客子，從我舉錢，</s>
<s id="1349:110">入海來還，應得爾許。</s>
<s id="1349:111">兄為明人，我若終亡，證令子得。』</s>
<s id="1349:112">平事長者，指言如是。</s>
<s id="1349:113">其弟長者，不久命終。</s>
<s id="1349:114">時估客子，乘船入海，</s>
<s id="1349:115">風起波浪，船壞喪失，時估客子，捉板得全，</s>
<s id="1349:116">還其本國。</s>
<s id="1349:117">時長者子，聞其船壞空歸，唯見此人，</s>
<s id="1349:118">便自念言：『此雖負我，今者空窮何由可得？須有當債。』</s>
<s id="1349:119">時見此估客長者，復與餘賈，</s>
<s id="1349:120">續復入海，</s>
<s id="1349:121">獲大珍寶，</s>
<s id="1349:122">安隱吉還。</s>
<s id="1349:123">心自念言：</s>
<s id="1349:124">『彼長者子，前雖見我，不從我債。</s>
<s id="1349:125">我舉錢時，此人幼稚或能不憶？</s>
<s id="1349:126">或以我前窮故不債耶？</s>
<s id="1349:127">今當試之。』</s>
<s id="1349:128">即嚴好馬眾寶，</s>
<s id="1349:129">服飾寶衣乘馬入市。</s>
<s id="1349:130">長者子見服乘如是，</s>
<s id="1349:131">心念此人，似還有財，</s>
<s id="1349:132">當試從債，</s>
<s id="1349:133">即遣人語言：『汝負我錢，今可見償。』</s>
<s id="1349:134">答言：『可爾。當思宜了。』</s>
<s id="1349:135">估客自念：</s>
<s id="1349:136">『所舉頓大，重生累息，</s>
<s id="1349:137">無由可畢，</s>
<s id="1349:138">當作一策乃可了爾。』</s>
<s id="1349:139">即持一寶珠，</s>
<s id="1349:140">到平事婦所白言：</s>
<s id="1349:141">『夫人！我本從尸羅世質舉少錢財，</s>
<s id="1349:142">其子來從我債，</s>
<s id="1349:143">今上一珠，價直十萬，</s>
<s id="1349:144">若從我債，可囑平事莫為明人。』</s>
<s id="1349:145">其婦答言：</s>
<s id="1349:146">『長者誠信，必不肯爾；</s>
<s id="1349:147">為當試語。』</s>
<s id="1349:148">即受其珠。</s>
<s id="1349:149">平事暮歸，</s>
<s id="1349:150">即便具白。</s>
<s id="1349:151">長者答言：</s>
<s id="1349:152">『何有是事？</s>
<s id="1349:153">以我忠信不妄語故，</s>
<s id="1349:154">故王立我為國平事，</s>
<s id="1349:155">若一妄言，</s>
<s id="1349:156">此事不可。』</s>
<s id="1349:157">時估客來</s>
<s id="1349:158">具告情狀，</s>
<s id="1349:159">即還其珠。</s>
<s id="1349:160">時估客子，更上一珠，價直二十萬，</s>
<s id="1349:161">復往白言：『願使囑及，此既小事，但作一言，</s>
<s id="1349:162">得三十萬，</s>
<s id="1349:163">彼若得勝，</s>
<s id="1349:164">雖復姪兒，無一錢分，</s>
<s id="1349:165">此理可通。』</s>
<s id="1349:166">爾時女人， 貪愛寶珠，</s>
<s id="1349:167">即為受之。</s>
<s id="1349:168">暮更白夫：『昨日所白，事亦可通，</s>
<s id="1349:169">願必在意。』</s>
<s id="1349:170">長者答言：</s>
<s id="1349:171">『絕無此理。</s>
<s id="1349:172">我以可信，</s>
<s id="1349:173">得為平事，</s>
<s id="1349:174">若一妄語，</s>
<s id="1349:175">現世當為世所不信，</s>
<s id="1349:176">後世當受無量劫苦。』</s>
<s id="1349:177">「爾時長者，有一男兒，猶未能行，</s>
<s id="1349:178">其婦泣曰：</s>
<s id="1349:179">『我今與汝，共為夫妻，</s>
<s id="1349:180">若有死事，猶望不違，</s>
<s id="1349:181">囑此小事，直作一言，</s>
<s id="1349:182">當不相從，</s>
<s id="1349:183">我用活為？ 若不見隨，</s>
<s id="1349:184">我先殺兒，</s>
<s id="1349:185">然後自殺。』</s>
<s id="1349:186">長者聞此，</s>
<s id="1349:187">譬如人噎，既不得咽亦不得吐，自念：</s>
<s id="1349:188">『我唯有此一子，</s>
<s id="1349:189">若其當死，</s>
<s id="1349:190">財無所付；</s>
<s id="1349:191">若從是語，</s>
<s id="1349:192">今則不為人所信用，</s>
<s id="1349:193">將來當受無量苦惱。』</s>
<s id="1349:194">迫蹴不已，即便可之。</s>
<s id="1349:195">其婦歡喜，</s>
<s id="1349:196">語估客言：</s>
<s id="1349:197">『長者已許。』</s>
<s id="1349:198">估客聞之，欣悅</s>
<s id="1349:199">還家，</s>
<s id="1349:200">嚴一大象，眾寶莊校，</s>
<s id="1349:201">著大寶衣，</s>
<s id="1349:202">乘象入市。</s>
<s id="1349:203">長者子見，</s>
<s id="1349:204">心喜念言： 『是人必富，服乘乃爾，我得財矣。』</s>
<s id="1349:205">即往語曰：</s>
<s id="1349:206">『薩薄當知！先所負錢，今宜見償。』</s>
<s id="1349:207">估客驚言：</s>
<s id="1349:208">『我都不憶，何時負君？</s>
<s id="1349:209">若相負者，明人是誰？』</s>
<s id="1349:210">長者子言：</s>
<s id="1349:211">『若干日月，我父及我，手付汝錢，</s>
<s id="1349:212">平事為我明人。</s>
<s id="1349:213">何緣言不？』</s>
<s id="1349:214">估客子言：</s>
<s id="1349:215">『我今不念，</s>
<s id="1349:216">苟有事實，當還相償。』</s>
<s id="1349:217">尋共相將，至平事所。</s>
<s id="1349:218">長者子言：『此人往日，親從我父舉若干錢，</s>
<s id="1349:219">伯為明人，我時亦見。事為爾不？』</s>
<s id="1349:220">答言：『不知。』</s>
<s id="1349:221">其姪驚曰：</s>
<s id="1349:222">『伯父爾時，審不見聞， 不作是語，此事可爾； 不以手足，指是財耶？』</s>
<s id="1349:223">答言：『不爾。』</s>
<s id="1349:224">姪子恚曰：</s>
<s id="1349:225">『以伯忠良，</s>
<s id="1349:226">王令平事，</s>
<s id="1349:227">國人信用，</s>
<s id="1349:228">我親弟子，非法猶爾，</s>
<s id="1349:229">況於外人，抂者豈少？</s>
<s id="1349:230">此之虛實，</s>
<s id="1349:231">後世自知。』」</s>
<s id="1349:232">佛告長者：</s>
<s id="1349:233">「欲知爾時平事長者，</s>
<s id="1349:234">今曼慈毘梨無有耳目渾沌者是。</s>
<s id="1349:235">由於爾時一妄語故，</s>
<s id="1349:236">墮大地獄，</s>
<s id="1349:237">多受苦毒；</s>
<s id="1349:238">從地獄出，</s>
<s id="1349:239">五百世中，常受渾沌之身。</s>
<s id="1349:240">由於爾時好布施故，</s>
<s id="1349:241">常生豪富得為財主，</s>
<s id="1349:242">善惡之報，</s>
<s id="1349:243">雖久不敗。</s>
<s id="1349:244">是故汝等！當勤精進，</s>
<s id="1349:245">攝身口意，</s>
<s id="1349:246">莫妄造惡。」</s>
<s id="1349:247">時諸大眾，聞佛所說，</s>
<s id="1349:248">有得初果至四果者，</s>
<s id="1349:249">有發無上菩提心者，</s>
<s id="1349:250">莫不歡喜，頂戴奉行。</s>
</p><p id="1350">
<s id="1350:1">#----------------------------------------------------------------------</s>
</p><p id="1351">
<s id="1351:1">#【經文資訊】大正藏第 4 冊 No. 202 賢愚經</s>
</p><p id="1352">
<s id="1352:1">#【版本記錄】發行日期：2022-10，最後更新：2022-10-15</s>
</p><p id="1353">
<s id="1353:1">#【編輯說明】本資料庫由中華電子佛典協會（CBETA）依大正藏所編輯</s>
</p><p id="1354">
<s id="1354:1">#【原始資料】蕭鎮國大德提供，維習安大德提供之高麗藏 CD 經文，北美某大德提供，法雨道場提供新式標點</s>
</p><p id="1355">
<s id="1355:1">#【其他事項】本資料庫可自由免費流通，詳細內容請參閱【中華電子佛典協會資料庫版權宣告】</s>
</p><p id="1356">
<s id="1356:1">#----------------------------------------------------------------------</s>
</p><p id="1357">
<s id="1357:1">賢愚經卷第五</s>
</p><p id="1358">
<s id="1358:1">元魏涼州沙門慧覺等在高昌郡譯</s>
</p><p id="1359">
<s id="1359:1">（二六）貧人夫婦疊施得現報品第二十五(丹本為三十六)</s>
</p><p id="1360">
<s id="1360:1">如是我聞：</s>
<s id="1360:2">一時</s>
<s id="1360:3">佛在舍衛國</s>
<s id="1360:4">祇樹給孤獨園祇洹精舍，</s>
<s id="1360:5">與大比丘眾，圍繞說法。</s>
</p><p id="1361">
<s id="1361:1">爾時國中，</s>
<s id="1361:2">有一長者，其婦懷妊，</s>
<s id="1361:3">月滿生女，端正姝妙，容貌少雙。</s>
</p><p id="1362">
<s id="1362:1">其初生時，</s>
<s id="1362:2">細軟白疊，裹身而生。</s>
</p><p id="1363">
<s id="1363:1">父母怪之，</s>
<s id="1363:2">召師占相，</s>
</p><p id="1364">
<s id="1364:1">師曰：「甚吉！有大福德。」</s>
</p><p id="1365">
<s id="1365:1">因為作字，名曰叔離(秦言白也)。</s>
</p><p id="1366">
<s id="1366:1">叔離長大，疊隨身大，</s>
<s id="1366:2">此女璝瑋，國內遠近，競來娉求。</s>
</p><p id="1367">
<s id="1367:1">父母念言：「女年已大，宜當嫁處。」</s>
<s id="1367:2">即使工師為作瓔珞。</s>
</p><p id="1368">
<s id="1368:1">叔離問父：「鍛是金銀，用作何等？」</s>
</p><p id="1369">
<s id="1369:1">父告之言：「汝年已大，欲嫁處汝，故作環玔。」</s>
</p><p id="1370">
<s id="1370:1">女白父言：</s>
<s id="1370:2">「我欲出家，</s>
<s id="1370:3">不樂嫁去。」</s>
</p><p id="1371">
<s id="1371:1">父母愛念，不違其志，</s>
<s id="1371:2">尋為出疊，</s>
<s id="1371:3">欲作五衣。</s>
</p><p id="1372">
<s id="1372:1">女見復問：「欲作何等？」</s>
</p><p id="1373">
<s id="1373:1">告言：「為汝作衣。」</s>
</p><p id="1374">
<s id="1374:1">白父母言：</s>
<s id="1374:2">「我此所著，悉已具足，更不須作，</s>
<s id="1374:3">唯願聽我時往佛所。」</s>
</p><p id="1375">
<s id="1375:1">父母即將往詣佛所，</s>
<s id="1375:2">頭面作禮，</s>
<s id="1375:3">求索出家。</s>
</p><p id="1376">
<s id="1376:1">佛言：「善來！」</s>
</p><p id="1377">
<s id="1377:1">頭髮自墮，</s>
<s id="1377:2">所著白疊，尋成五衣，</s>
<s id="1377:3">付大愛道，為比丘尼，</s>
<s id="1377:4">精進不久，</s>
<s id="1377:5">成阿羅漢道。</s>
</p><p id="1378">
<s id="1378:1">阿難白佛言：</s>
<s id="1378:2">「叔離比丘尼，本種何功德，</s>
<s id="1378:3">生長者家，</s>
<s id="1378:4">生與疊俱出，</s>
<s id="1378:5">出家不久，得阿羅漢道？」</s>
</p><p id="1379">
<s id="1379:1">佛告阿難：</s>
<s id="1379:2">「諦聽善思！吾今說之。」阿難言：「唯然。」 佛言：</s>
<s id="1379:3">「過去久遠，</s>
<s id="1379:4">有佛出世，名毘婆尸，</s>
<s id="1379:5">與諸弟子，廣度一切，</s>
</p><p id="1380">
<s id="1380:1">時王臣民，多設供養，</s>
<s id="1380:2">作般遮于瑟。</s>
</p><p id="1381">
<s id="1381:1">有一比丘，恒行勸化，</s>
<s id="1381:2">令詣佛所聽法布施。</s>
</p><p id="1382">
<s id="1382:1">時有女人，名檀膩伽，極為貧窮，</s>
</p><p id="1383">
<s id="1383:1">夫婦二人，共有一疊，</s>
<s id="1383:2">若夫出行，則被而往，</s>
<s id="1383:3">婦便裸住坐於草敷；</s>
</p><p id="1384">
<s id="1384:1">若婦被疊出外求索，</s>
<s id="1384:2">夫則裸坐草蓐。</s>
</p><p id="1385">
<s id="1385:1">勸化比丘次至其家，</s>
<s id="1385:2">見是女人，因勸之言：</s>
</p><p id="1386">
<s id="1386:1">汝當布施。』</s>
<s id="1386:2">廣說慳貪布施之報。</s>
<s id="1386:3">{『佛出難值，}</s>
<s id="1386:4">{經法難聞，}</s>
<s id="1386:5">{人身難得，}</s>
<s id="1386:6">{汝當聽法，}</s>
<s id="1386:7">女人白言：</s>
<s id="1386:8">『大德小住。』</s>
</p><p id="1387">
<s id="1387:1">還入舍中，</s>
<s id="1387:2">語其夫言：</s>
<s id="1387:3">『外有沙門，勸我見佛聽法布施，</s>
<s id="1387:4">我等先世，</s>
<s id="1387:5">不布施故，</s>
<s id="1387:6">致此貧窮，</s>
<s id="1387:7">今當以何為後世資？』</s>
</p><p id="1388">
<s id="1388:1">夫答之言：</s>
<s id="1388:2">雖可有心，</s>
<s id="1388:3">{『我家貧困如是，}</s>
<s id="1388:4">當以何施？』</s>
</p><p id="1389">
<s id="1389:1">婦言：</s>
<s id="1389:2">『前世不施，</s>
<s id="1389:3">今致是困；</s>
<s id="1389:4">今復不種，</s>
<s id="1389:5">後欲何趣？</s>
<s id="1389:6">汝但聽我，我決欲施。』</s>
</p><p id="1390">
<s id="1390:1">夫心自念：</s>
<s id="1390:2">『此婦或能少有私產，我當聽之。』</s>
</p><p id="1391">
<s id="1391:1">即可之言：『欲施便施。』</s>
</p><p id="1392">
<s id="1392:1">尋曰：『我意欲以此疊布施。』</s>
</p><p id="1393">
<s id="1393:1">夫言：『我之與汝共此一疊，</s>
<s id="1393:2">出入求索，以自存活，</s>
<s id="1393:3">今若用施，</s>
<s id="1393:4">俱當守死，欲作何計？』</s>
</p><p id="1394">
<s id="1394:1">婦言：</s>
<s id="1394:2">『人生有死，</s>
<s id="1394:3">今不施與，會當歸死。</s>
<s id="1394:4"/>
<s id="1394:5">後世有望；</s>
<s id="1394:6">不施而死，後遂當劇。』</s>
<s id="1394:7">{寧施而死，}</s>
</p><p id="1395">
<s id="1395:1">夫歡喜言：『分死用施。』</s>
</p><p id="1396">
<s id="1396:1">婦即還出，</s>
<s id="1396:2">白比丘言：</s>
<s id="1396:3">『大德！</s>
<s id="1396:4">可止屋下，</s>
<s id="1396:5">我當布施。』</s>
</p><p id="1397">
<s id="1397:1">比丘答言：</s>
<s id="1397:2">『若欲施者，</s>
<s id="1397:3">汝當面施，</s>
<s id="1397:4">為汝呪願。』</s>
</p><p id="1398">
<s id="1398:1">叔離白言：</s>
<s id="1398:2">『唯此被疊，</s>
<s id="1398:3">內無異衣，</s>
<s id="1398:4">女形穢惡，</s>
<s id="1398:5">不宜此脫。』</s>
</p><p id="1399">
<s id="1399:1">即還入內，遙於向下，脫身上疊，</s>
<s id="1399:2">授與比丘。</s>
<s id="1399:3">比丘呪願，</s>
<s id="1399:4">持至佛所。</s>
</p><p id="1400">
<s id="1400:1">「佛言比丘：</s>
<s id="1400:2">『持此疊來。』</s>
</p><p id="1401">
<s id="1401:1">比丘授佛，</s>
<s id="1401:2">佛自手受此疊垢污。</s>
</p><p id="1402">
<s id="1402:1">時王眾會，微心嫌佛受此垢疊。</s>
</p><p id="1403">
<s id="1403:1">佛知眾心，</s>
<s id="1403:2">而告之言：</s>
<s id="1403:3">『我觀此會清淨大施，無過於此以疊施者。』</s>
</p><p id="1404">
<s id="1404:1">大眾聞已，莫不悚然。</s>
</p><p id="1405">
<s id="1405:1">夫人歡喜，</s>
<s id="1405:2">即脫己身所著嚴飾瓔珞寶衣，</s>
<s id="1405:3">送與陀膩䩭；</s>
</p><p id="1406">
<s id="1406:1">王亦喜悅，脫身衣服，</s>
<s id="1406:2">送與其夫，</s>
<s id="1406:3">命令詣會。</s>
</p><p id="1407">
<s id="1407:1">毘婆尸佛廣為大眾，說微妙法，</s>
<s id="1407:2">時會大眾，得度者眾。」</s>
</p><p id="1408">
<s id="1408:1">佛告阿難：</s>
<s id="1408:2">「欲知爾時</s>
<s id="1408:3">貧窮女人陀膩䩭者，</s>
<s id="1408:4">今叔離比丘尼是。</s>
</p><p id="1409">
<s id="1409:1">由於爾時以清淨心疊布施故，</s>
<s id="1409:2">九十一劫所生之處，常與疊生，</s>
<s id="1409:3">無所乏少，</s>
<s id="1409:4">隨意悉得。</s>
</p><p id="1410">
<s id="1410:1">緣於彼佛，聞深妙法，</s>
<s id="1410:2">願解脫故，</s>
<s id="1410:3">今得遇我，</s>
<s id="1410:4">成阿羅漢。</s>
</p><p id="1411">
<s id="1411:1">是故汝等！應勤精進聞法布施。」</s>
</p><p id="1412">
<s id="1412:1">佛說是時，得道者眾，</s>
<s id="1412:2">莫不歡喜，頂戴奉行。</s>
<s id="1412:3">{貧人夫婦疊施得現報品}</s>
</p><p id="1413">
<s id="1413:1">#----------------------------------------------------------------------</s>
</p><p id="1414">
<s id="1414:1">#【經文資訊】大正藏第 4 冊 No. 202 賢愚經</s>
</p><p id="1415">
<s id="1415:1">#【版本記錄】發行日期：2022-10，最後更新：2022-10-15</s>
</p><p id="1416">
<s id="1416:1">#【編輯說明】本資料庫由中華電子佛典協會（CBETA）依大正藏所編輯</s>
</p><p id="1417">
<s id="1417:1">#【原始資料】蕭鎮國大德提供，維習安大德提供之高麗藏 CD 經文，北美某大德提供，法雨道場提供新式標點</s>
</p><p id="1418">
<s id="1418:1">#【其他事項】本資料庫可自由免費流通，詳細內容請參閱【中華電子佛典協會資料庫版權宣告】</s>
</p><p id="1419">
<s id="1419:1">#----------------------------------------------------------------------</s>
</p><p id="1420">
<s id="1420:1">賢愚經卷第五</s>
</p><p id="1421">
<s id="1421:1">元魏涼州沙門慧覺等在高昌郡譯</s>
</p><p id="1422">
<s id="1422:1">（二七）迦旃延教老母賣貧品第二十六(丹本為三十七)</s>
</p><p id="1423">
<s id="1423:1">如是我聞：</s>
</p><p id="1424">
<s id="1424:1">一時佛在阿梨提國。</s>
</p><p id="1425">
<s id="1425:1">時彼國中，有一長者，多財饒寶，慳貪</s>
<s id="1425:2">暴惡，</s>
<s id="1425:3">無有慈心。</s>
</p><p id="1426">
<s id="1426:1">時有一婢，</s>
<s id="1426:2">晨夜走使，不得寧處，小有違失，</s>
<s id="1426:3">{便受鞭捶，}</s>
<s id="1426:4">衣不蔽形，</s>
<s id="1426:5">食不充體，</s>
<s id="1426:6">年老困悴，</s>
<s id="1426:7">思死</s>
<s id="1426:8">不得。</s>
</p><p id="1427">
<s id="1427:1">時適持瓶，</s>
<s id="1427:2">詣河取水，</s>
<s id="1427:3">思惟是苦，</s>
<s id="1427:4">舉聲大哭。</s>
</p><p id="1428">
<s id="1428:1">時迦旃延，來至其所，</s>
<s id="1428:2">問言：「老母！何以悲泣懊惱乃爾？」</s>
</p><p id="1429">
<s id="1429:1">白言：「尊者！我既年老，</s>
<s id="1429:2">恒執苦役，</s>
<s id="1429:3">加復貧窮，</s>
<s id="1429:4">{衣食不充，}</s>
<s id="1429:5">思死不得，以故哭耳。」</s>
</p><p id="1430">
<s id="1430:1">迦旃延言：</s>
<s id="1430:2">「汝若貧者， 何不賣貧？」</s>
</p><p id="1431">
<s id="1431:1">母言：</s>
<s id="1431:2">「貧那可賣？誰當買貧？」</s>
</p><p id="1432">
<s id="1432:1">迦旃延言：</s>
<s id="1432:2">「貧實可賣。」</s>
<s id="1432:3">如是至三，</s>
</p><p id="1433">
<s id="1433:1">女人白言：「</s>
<s id="1433:2">苟貧可賣，我宜問方。」</s>
</p><p id="1434">
<s id="1434:1">即言：「大德！貧云何賣？」</s>
</p><p id="1435">
<s id="1435:1">迦旃延言：</s>
<s id="1435:2">「審欲賣者，</s>
<s id="1435:3">一隨我語，答言唯諾。」</s>
</p><p id="1436">
<s id="1436:1">告言：「汝先洗浴。」洗已告言：「汝當布施。」</s>
</p><p id="1437">
<s id="1437:1">白言：</s>
<s id="1437:2">「尊者！我極貧困， 如今我身，無手許完納，</s>
<s id="1437:3">雖有此瓶，是大家許，當以何施？」</s>
</p><p id="1438">
<s id="1438:1">即授鉢與，</s>
<s id="1438:2">「汝持此鉢，取少淨水。」</s>
</p><p id="1439">
<s id="1439:1">如教取來，奉迦旃延。迦旃延受，尋為呪願。</s>
</p><p id="1440">
<s id="1440:1">次教受齋，</s>
<s id="1440:2">後教念佛種種功德。</s>
</p><p id="1441">
<s id="1441:1">即問：「汝有住止處不？」</s>
</p><p id="1442">
<s id="1442:1">答言：</s>
<s id="1442:2">「無也。</s>
<s id="1442:3">若其磨時，即磨下臥， 舂炊作使，即臥是中，</s>
<s id="1442:4">或時無作，止宿糞堆。」</s>
</p><p id="1443">
<s id="1443:1">迦旃延言：</s>
<s id="1443:2">「汝好持心，恭勤走使，莫生嫌恨，</s>
<s id="1443:3">自伺大家一切臥竟，密開其戶，</s>
<s id="1443:4">於戶曲內，敷淨草座，</s>
<s id="1443:5">思惟觀佛，莫生惡念。」</s>
</p><p id="1444">
<s id="1444:1">爾時老母，奉教而歸，如勅施行，</s>
<s id="1444:2">於後夜中，</s>
<s id="1444:3">即便命終，</s>
<s id="1444:4">生忉利天。</s>
</p><p id="1445">
<s id="1445:1">大家早起，</s>
<s id="1445:2">見婢命終，</s>
<s id="1445:3">{恚而言曰：}</s>
<s id="1445:4">「此婢恒常不聽入舍，</s>
<s id="1445:5">今暮何故，乃於此死？」</s>
</p><p id="1446">
<s id="1446:1">即便使人，草索繫脚，</s>
<s id="1446:2">拽置寒林中。</s>
</p><p id="1447">
<s id="1447:1">時彼天中，有一天子，有五百天子，以為眷屬，</s>
<s id="1447:2">宮殿嚴麗。 爾時天子， 福盡</s>
<s id="1447:3">命終，</s>
<s id="1447:4">此老母人，即代其處。</s>
</p><p id="1448">
<s id="1448:1">生天之法，其利根者，</s>
<s id="1448:2">自知來緣，</s>
<s id="1448:3">鈍根生者，</s>
<s id="1448:4">但知受樂。</s>
</p><p id="1449">
<s id="1449:1">爾時此女，既生天中，[與五百天子]，娛樂受樂，不知生緣。</s>
</p><p id="1450">
<s id="1450:1">時舍利弗，在忉利天，</s>
<s id="1450:2">知此天子生天因緣，</s>
</p><p id="1451">
<s id="1451:1">問言：「天子！汝因何福生此天中？」</s>
</p><p id="1452">
<s id="1452:1">答言：「不知。」</s>
</p><p id="1453">
<s id="1453:1">時舍利弗借其道眼，</s>
<s id="1453:2">觀見故身生天因緣，</s>
<s id="1453:3">由迦旃延；</s>
</p><p id="1454">
<s id="1454:1">即將五百天子，</s>
<s id="1454:2">來至寒林，</s>
<s id="1454:3">散花燒香，</s>
<s id="1454:4">供養死屍。</s>
</p><p id="1455">
<s id="1455:1">諸天光明，照曜村林，</s>
<s id="1455:2">大家見變，怪其所由，</s>
<s id="1455:3">告令遠近，詣林觀看。</s>
</p><p id="1456">
<s id="1456:1">見諸天子供養此屍，</s>
<s id="1456:2">{即問天曰：}</s>
<s id="1456:3">此婢醜穢，生存之時，人猶惡見，</s>
<s id="1456:4">況今已死。</s>
<s id="1456:5">「{何故諸天，而加供養？」}</s>
</p><p id="1457">
<s id="1457:1">彼時天子， 具說本末生天因緣，</s>
<s id="1457:2">即皆迴詣迦旃延所。</s>
</p><p id="1458">
<s id="1458:1">時迦旃延，為諸天人，</s>
<s id="1458:2">{廣說諸法，}</s>
<s id="1458:3">所謂施論戒論生天之論，</s>
<s id="1458:4">欲不淨法，出離為樂。</s>
</p><p id="1459">
<s id="1459:1">爾時彼天及五百天子，遠塵離垢，</s>
<s id="1459:2">得法眼淨，</s>
<s id="1459:3">飛還天宮。</s>
<s id="1459:4">時諸會眾，聞此法已，</s>
<s id="1459:5">各獲道迹，乃至四果，</s>
<s id="1459:6">莫不歡喜，</s>
<s id="1459:7">頂戴奉行，敬禮而去。</s>
</p><p id="1460">
<s id="1460:1">（二八）金天品第二十七(丹本此品在第五卷為第二十五)</s>
</p><p id="1461">
<s id="1461:1">如是我聞： 一時</s>
<s id="1461:2">佛在舍衛國祇樹給孤獨園。</s>
<s id="1461:3">時此國中，有一長者，其家大富，</s>
<s id="1461:4">財寶無數，</s>
<s id="1461:5">生一男兒， 身體金色。</s>
<s id="1461:6">長者欣慶，即設施會， 請諸相師，令占吉凶。</s>
<s id="1461:7">時諸相師，抱兒看省，</s>
<s id="1461:8">見其奇相，喜不自勝，</s>
<s id="1461:9">即為立字，字修越那提婆(晉言金天)。</s>
<s id="1461:10">此兒福德，極為純厚，</s>
<s id="1461:11">其生之日，家中自然出一井水，</s>
<s id="1461:12">縱廣八尺，深亦如是，</s>
<s id="1461:13">其水汲用，能稱人意，</s>
<s id="1461:14">須衣出衣，</s>
<s id="1461:15">須食出食，</s>
<s id="1461:16">金銀珍寶，[]</s>
<s id="1461:17">一切所須，作願取之，如意即得。</s>
<s id="1461:18">兒年轉大，</s>
<s id="1461:19">才藝博通，長者愛之，</s>
<s id="1461:20">未敢逆意，</s>
<s id="1461:21">而作是念：「我子端正，容貌無倫，要當推求選擇名女，形容色狀，殊姿越群，金容妙體， 類我兒者，當往求之。」</s>
<s id="1461:22">即募諸賈，周遍求之。</s>
<s id="1461:23">時閻波國，有大長者，而生一女，字脩跋那婆蘇(晉言金光明)，</s>
<s id="1461:24">端正非凡，身體金色，晃昱照人，</s>
<s id="1461:25">細滑光澤。</s>
<s id="1461:26">初生之日，亦有自然八尺井水，</s>
<s id="1461:27">其井亦能出種種珍寶，</s>
<s id="1461:28">衣服飲食稱適人情。</s>
<s id="1461:29">然彼長者，亦自念言：「我女端正，人中英妙，</s>
<s id="1461:30">要得賢士，形色光暉，如我女比，乃當嫁與共為婚姻。」</s>
<s id="1461:31">爾時女名遠布舍衛，金天名稱復聞女家。</s>
<s id="1461:32">時二長者，各懷歡喜，即各相詣，求為婚姻，</s>
<s id="1461:33">娶婦已竟，還至舍衛。</s>
<s id="1461:34">時金天家，便設上供，請佛及僧，供養一日。</s>
<s id="1461:35">佛受其請， 往至舍食， 食已[攝鉢，]</s>
<s id="1461:36">具為長者金天夫妻，廣演妙法， 開解其心。</s>
<s id="1461:37">金天夫妻，及其父母，即時破壞二十億洞然之惡，</s>
<s id="1461:38">心情開解，</s>
<s id="1461:39">獲須陀洹果。</s>
<s id="1461:40">爾時世尊，便還精舍。</s>
<s id="1461:41">於是金天與金光明，俱白父母，求索出家。</s>
<s id="1461:42">父母即聽許，</s>
<s id="1461:43">俱往佛所，</s>
<s id="1461:44">稽首佛足，[作禮繞竟，]</s>
<s id="1461:45">求索入道。</s>
<s id="1461:46">佛尋聽可，讚言：「善來比丘！」</s>
<s id="1461:47">鬚髮自落，</s>
<s id="1461:48">法衣著身，便成沙門。</s>
<s id="1461:49">於是金天在比丘眾，</s>
<s id="1461:50">金光明比丘尼付大愛道，</s>
<s id="1461:51">漸漸教化，悉成羅漢，</s>
<s id="1461:52">三明</s>
<s id="1461:53">六通</s>
<s id="1461:54">具八解脫，</s>
<s id="1461:55">一切功德，悉皆具足。</s>
</p><p id="1462">
<s id="1462:1">阿難白佛言：「</s>
<s id="1462:2">不審，世尊！金天夫妻，本造何行，</s>
<s id="1462:3">自生以來，</s>
<s id="1462:4">多財饒寶，</s>
<s id="1462:5">身體金色， 端正第一，</s>
<s id="1462:6">得此一井能出一切？</s>
<s id="1462:7">唯願如來！當具宣示。」</s>
</p><p id="1463">
<s id="1463:1">佛告阿難：「</s>
<s id="1463:2">乃往過去九十一劫，</s>
<s id="1463:3">時世有佛，號毘鉢尸，</s>
<s id="1463:4">佛既滅度，遺法在世。 後有諸比丘，遊行教化，到一村落。</s>
<s id="1463:5">有諸人民豪賢長者，見眾僧至，各競供設衣被飲食，無有乏短。</s>
<s id="1463:6">時有夫妻二人，貧餓困乏，每自思念：『</s>
<s id="1463:7">我父在時，</s>
<s id="1463:8">財寶積滿， 富溢難量；</s>
<s id="1463:9">今者我身貧困極甚，</s>
<s id="1463:10">坐臥草蓐，衣不蓋形， 家無升斗， 何其苦耶？</s>
<s id="1463:11">爾時雖富，財寶無量，不遭斯等聖眾之僧；</s>
<s id="1463:12">今既得值，</s>
<s id="1463:13">[]無錢供養。』</s>
<s id="1463:14">思惟是已，</s>
<s id="1463:15">愴然而啼，懊惱墮淚，</s>
<s id="1463:16">墮婦臂上。</s>
<s id="1463:17">婦見夫涕，而問之言：『有何不適，懊惱若是？』</s>
<s id="1463:18">聟答婦言：『 汝不知耶？今有眾僧適過此村，</s>
<s id="1463:19">豪賢居士咸</s>
<s id="1463:20">興供養。</s>
<s id="1463:21">我家貧乏，獨無升斗，</s>
<s id="1463:22">於此眾僧，不種善緣；今者貧困，</s>
<s id="1463:23">來世又劇。我惟此已，是故泣耳。』</s>
<s id="1463:24">婦答聟言：『 今當如何？正欲供養，無有財寶，雖有空意，不遂其願。』</s>
<s id="1463:25">婦語聟言：『</s>
<s id="1463:26">今汝可往至本舍中，於故藏內推覓財寶，</s>
<s id="1463:27">若苟得之，當用供養。』</s>
<s id="1463:28">[時夫如言，至]故藏中，遍行推覓，得一金錢，[持至婦所]。</s>
<s id="1463:29">于時其婦，有一明鏡，</s>
<s id="1463:30">即共合心，當用布施，置一新瓶，</s>
<s id="1463:31">盛滿淨水，</s>
<s id="1463:32">以此金錢著瓶水中，</s>
<s id="1463:33">以鏡著上，持至僧所，到已至心用布施僧。</s>
<s id="1463:34">於時眾僧即為受之，</s>
<s id="1463:35">各各取水，</s>
<s id="1463:36">而用洗鉢，</s>
<s id="1463:37">復有取水而飲之者。</s>
<s id="1463:38">時彼夫婦[]，歡喜情悅，[作福已竟，]</s>
<s id="1463:39">[]遇疾命終，生忉利天。」</s>
</p><p id="1464">
<s id="1464:1">佛告阿難：「 爾時貧人持一瓶水，布施僧者，今此金天夫婦是也。</s>
<s id="1464:2">由其前世持此一金錢，及一瓶水并此明鏡，施眾僧故，世世端正，</s>
<s id="1464:3">身體金色，容儀晃昱殊妙無比，</s>
<s id="1464:4">九十一劫，恒常如是。</s>
<s id="1464:5">由于爾時，有信敬故，</s>
<s id="1464:6">得離生死，逮得應真。</s>
<s id="1464:7">阿難當知！一切福德，不可不作，</s>
<s id="1464:8">如彼貧人，以少施故，</s>
<s id="1464:9">乃獲如是無量福報。」</s>
</p><p id="1465">
<s id="1465:1">爾時[]</s>
<s id="1465:2">阿難，及諸眾會，聞佛所說，咸興施心，</s>
<s id="1465:3">勤加福業，</s>
<s id="1465:4">歡喜奉行。</s>
</p></text>