<?xml version="1.0" encoding="utf-8"?>
<text><p id="1">
<s id="1:1">འདི་སྐད་བདག་གིས་ཐོས་པའི་དུས་ [195b.7]གཅིག་ན། </s>
</p><p id="2">
<s id="2:1">བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །</s>
</p><p id="3">
<s id="3:1">དེའི་ཚེ་ན་ཡུལ་དེ་ན་</s>
<s id="3:2">ཁྱིམ་བདག་ཕྱུག་པོ་ཞིག་རིགས་མཉམ་པ་ལས་</s>
<s id="3:3">ཆུང་མ་བླངས་ནས།</s>
</p><p id="4">
<s id="4:1">བུ་མེད་པས་ཤིན་ཏུ་མི་དགའ་སྟེ། </s>
</p><p id="5">
<s id="5:1">ལྷ་ཀུན་ [196a.1]ལ་གསོལ་བ་བཏབ་པ་ལས།</s>
<s id="5:2">ཕྱི་ཞིག་ན་ཆུང་མ་སེམས་ཅན་དང་ལྡན་པར་གྱུར་ཏེ།</s>
</p><p id="6">
<s id="6:1">ཟླ་བ་ཚང་ནས་</s>
<s id="6:2">ཁྱེའུ་ཞིག་བཙས་ནས།</s>
</p><p id="7">
<s id="7:1">ཁྱེའུ་དེ་ཡང་ཤིན་ཏུ་མཛེས་ཤིང་སྡུག་པ་ཞིག་སྟེ། </s>
</p><p id="8">
<s id="8:1">ཕ་མ་དང་གཉེན་བཤེས་ཀུན་དགའ་ནས་བཙས་སྟོན་བྱས་པས།</s>
<s id="8:2">ཆུ་བོ་ཞིག་གི་འགྲམ་ [196a.2]ན་འདུས་ཏེ་བཙས་སྟོན་ཟོས་སོ། །</s>
</p><p id="9">
<s id="9:1">ཆུ་འགྲམ་ན་བཙས་སྟོན་ཟ་བའི་ཚེ་ཀུན་གྱིས་ཁྱེའུ་བལྟ་བའི་ཕྱིར། གཅིག་གིས་པང་པར་བླངས་ནས།  ཡང་གཅིག་གིས་པང་པར་བྱིན་ནོ། །</s>
</p><p id="10">
<s id="10:1">དེ་བཞིན་དུ་གཅིག་ནས་གཅིག་ཏུ་བརྒྱུད་པའི་ཚེ་གཅིག་གིས་ལེ་ལོ་བྱས་ནས་</s>
</p><p id="11">
<s id="11:1">ཁྱེའུ་ཤོར་ཏེ་ཆུར་ལྷུང་ནས་ཆུས་ [196a.3]ཁྱེར་རོ། །</s>
<s id="11:2">ཁྱེའུའི་བསོད་ནམས་ཀྱི་མཐུས། ལས་མ་ཟད་པས་ཚེ་མ་འཕོས་པར་</s>
<s id="11:3">ཉ་ཞིག་གིས་མིད་ནས།</s>
</p><p id="12">
<s id="12:1">ཉའི་ལྟོ་བ་ན་གསོན་པོར་འདུག་གོ། །</s>
</p><p id="13">
<s id="13:1">ཆུ་བོ་དེའི་མཇུག་ན་ཡང་གྲོང་ཞིག་ཡོད་དེ། </s>
</p><p id="14">
<s id="14:1">གྲོང་དེར་ཡང་ཁྱིམ་བདག་ཕྱུག་པོ་བུ་མེད་པ་ཞིག་ཡོད་དོ། །</s>
</p><p id="15">
<s id="15:1">ཁྱིམ་བདག་དེའི་བྲན་ [196a.4]ཞིག་ཆུ་དེའི་འགྲམ་ན་ཉ་བཤོར་བ་ལས།</s>
<s id="15:2">ཉ་བུ་ཡོད་པ་དེ་ཟིན་ནས་</s>
</p><p id="16">
<s id="16:1">ལྟོ་བཀས་པ་དང་། ལྟོ་བ་ནས་ཁྱེའུ་ཞིག་བྱུང་ནས་</s>
</p><p id="17">
<s id="17:1">བྲན་དེས་ཁྱེར་ཏེ་ ཇོ་མོ་ལ་ཕུལ་ལོ། །</s>
<s id="17:2">ཁྱིམ་བདག་གི་ཆུང་མས་ཁྱེའུ་བླངས་ཏེ་</s>
</p><p id="18">
<s id="18:1">བལྟས་ན་</s>
</p><p id="19">
<s id="19:1">ཁྱེའུ་མཚན་དང་ལྡན་པ་བཟང་པོ་ཞིག་ནས། </s>
</p><p id="20">
<s id="20:1">རབ་ཏུ་དགའ་སྟེ་</s>
<s id="20:2">བདག་ཅག་གིས་ [196a.5]ལྷ་ཀུན་ལ་གསོལ་བ་བཏབ་པའི་རྟགས་ནི་འདི་ཡིན་ནོ། ། སྙམ་ནས་</s>
<s id="20:3">མ་མ་ལ་གཏད་དེ་གསོས་སོ། །</s>
</p><p id="21">
<s id="21:1">དེའི་ཚེ་གྲོང་ལྟག་མའི་ཁྱིམ་བདག་གིས་</s>
<s id="21:2">གྲོང་འོག་མའི་ཁྱིམ་བདག་གིས་ཉའི་ཁོང་ནས་བུ་ཞིག་རྙེད་དོ། ། ཞེས་ཐོས་ནས་</s>
<s id="21:3">དེ་གདོན་མི་ཟ་བར་བདག་གི་བུ་ཆུར་ལྷུང་བ་ཡིན་ [196a.6]ནོ་སྙམ་སྟེ།</s>
</p><p id="22">
<s id="22:1">དེའི་ཐད་དུ་སོང་ནས་</s>
<s id="22:2">འདི་ནི་ངའི་བུ་ཡིན་གྱིས་ཕྱིར་བྱིན་ཅིག་ཅེས་སྨྲས་སོ། །</s>
</p><p id="23">
<s id="23:1">དེས་སྨྲས་པ་</s>
<s id="23:2">འདི་ནི་ཁྱོད་ཀྱི་བུ་མ་ཡིན་ཏེ།</s>
</p><p id="24">
<s id="24:1">བདག་ལ་བུ་མེད་པས་ལྷ་ཀུན་ལ་གསོལ་བ་བཏབ་ནས། </s>
</p><p id="25">
<s id="25:1">ལྷས་བྱིན་པའི་བུ་ཡིན་ཏེ། </s>
</p><p id="26">
<s id="26:1">ཉའི་ལྟོ་བ་ནས་རྙེད་དོ་ཞེས་སྨྲས་སོ། །</s>
</p><p id="27">
<s id="27:1">ཁྱིམ་ [196a.7]བདག་དེ་གཉིས་རྩོད་ནས་རྒྱལ་པོ་ཞལ་ཆེ་བར་གསོལ་ཏེ། </s>
</p><p id="28">
<s id="28:1">དེ་ལ་ཁྱེའུའི་ཕས་ནི་</s>
<s id="28:2">བདག་གི་བུ་ཡིན་ཏེ།</s>
</p><p id="29">
<s id="29:1">ཆུ་འགྲམ་ན་ཆུར་ལྷུང་བ་འདི་ཡིན་ནོ་ཞེས་སྨྲས་སོ། །</s>
</p><p id="30">
<s id="30:1">ཁྱིམ་བདག་གཅིག་གིས་ནི་</s>
<s id="30:2">ཁྱེའུ་བདག་གིས་ཉ་ཟིན་པའི་ལྟོ་བ་ནས་རྙེད་དེ།</s>
</p><p id="31">
<s id="31:1">ཁྱོད་ཀྱི་བུ་མ་ཡིན་ནོ་ཞེས་སྨྲས་ནས། </s>
</p><p id="32">
<s id="32:1">[196b.1]རྒྱལ་པོས་དེ་གཉིས་ཀྱི་ཚུལ་དང་སྦྱར་ནས། </s>
</p><p id="33">
<s id="33:1">ཁྱེའུ་འདི་གཉི་གས་ཐུན་མོང་དུ་གསོས་ལ།</s>
<s id="33:2">ཆེར་སྐྱེས་ནས་</s>
</p><p id="34">
<s id="34:1">ཁྱོད་གཉིས་ཀྱི་བུའི་ཆུང་མ་རེ་རེ་ལོང་ཤིག །</s>
<s id="34:2">ཆུང་མ་གཉིས་ལས་བུ་གང་ལས་བྱུང་བ་སོ་སོར་ཁྱེར་ཅིག་ཅེས་བཅད་དོ། །</s>
</p><p id="35">
<s id="35:1">དེ་ནས་ཁྱིམ་བདག་གཉིས་ཀྱིས་ཀྱང་ [196b.2]རྒྱལ་པོས་ཞལ་ཆེ་བར་བཅད་པ་བཞིན་དུ་</s>
<s id="35:2">ཁྱེའུ་ཐུན་མོང་དུ་གསོས་ནས་ཅིས་ཀྱང་མི་བྲེལ་བར་བྱས་སོ། །</s>
</p><p id="36">
<s id="36:1">དེ་ནས་ཁྱེའུ་ཆེར་སྐྱེས་ནས་</s>
<s id="36:2">ཕ་མ་གཉིས་ལ་འདི་སྐད་ཅེས་གསོལ་ཏོ། །</s>
</p><p id="37">
<s id="37:1">བདག་བཙས་མ་ཐག་ཏུ་ཆུར་ལྷུང་བ་དང་། ཉས་མིད་པ་ལ་སོགས་པ་སྡུག་བསྔལ་སྣ་ཚོགས་མྱོང་ [196b.3]ཡང་།</s>
<s id="37:2">བདག་ཅག་མ་གུམ་པས་བདག་ནི་རབ་ཏུ་བྱུང་བར་དད་ཀྱི་གནོང་ཤིག་ཅེས་སྨྲས་སོ། །</s>
</p><p id="38">
<s id="38:1">ཁྱེའུ་དེའི་ཕ་མ་གཉིས་ཀྱང་བུ་སྡུག་ཆེས་པས་</s>
<s id="38:2">ངོ་མ་ཆོད་ནས།  རབ་ཏུ་བྱུང་བར་གནང་བ་དང་།</s>
<s id="38:3">ཁྱེའུ་དེས་སངས་རྒྱས་གང་ན་བ་དེར་སོང་ནས་དེར་ཕྱིན་པ་དང་།</s>
<s id="38:4">བཅོམ་ལྡན་འདས་ [196b.4]ཀྱི་ཞབས་ལ་མགོ་བོས་ཕྱག་འཚལ་ཏེ།</s>
</p><p id="39">
<s id="39:1">བདག་སངས་རྒྱས་ཀྱི་བསྟན་པ་ལ་རབ་ཏུ་བྱུང་ངོ་ཞེས་གསོལ་ཏེ། </s>
</p><p id="40">
<s id="40:1">དེ་ལ་བཅོམ་ལྡན་འདས་ཀྱིས་ལེགས་པར་འོངས་སོ། ། ཞེས་བཀའ་སྩལ་ནས</s>
<s id="40:2">་སྐྲ་དང་ཁ་སྤུ་རང་བྱི་སྟེ།</s>
</p><p id="41">
<s id="41:1">དགེ་སློང་དུ་གྱུར་ཏོ། །</s>
</p><p id="42">
<s id="42:1">མིང་ཡང་རིགས་གཉིས་པ་ཞེས་ [196b.5]བྱ་བར་བཏགས་ཏེ། </s>
</p><p id="43">
<s id="43:1">དགེ་སློང་རིགས་གཉིས་པ་ལ་བཅོམ་ལྡན་འདས་ཀྱིས་དམ་པའི་ཆོས་གསུངས་པས། སྡུག་བསྔལ་གྱི་མཐར་ཕྱིན་ཏེ། </s>
</p><p id="44">
<s id="44:1">དེ་ཉིད་དུ་དགྲ་བཅོམ་པར་གྱུར་ཏོ། །</s>
</p><p id="45">
<s id="45:1">དེ་ལ་དགེ་སློང་དག་ཐེ་ཙོམ་སྐྱེས་ཏེ་</s>
<s id="45:2">ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་ [196b.6]གསོལ་ཏོ། །</s>
</p><p id="46">
<s id="46:1">དགེ་སློང་རིགས་གཉིས་པ་འདི་</s>
<s id="46:2">སྔོན་དགེ་བའི་རྩ་བ་ཅི་བསགས་པ་ན་</s>
<s id="46:3">ཆུར་ལྷུང་སྟེ་ཉའི་ལྟོ་བར་མཆིས་ཀྱང་གུམ་པར་མ་གྱུར།</s>
</p><p id="47">
<s id="47:1">བཅོམ་ལྡན་འདས་ཀྱིས་ཀུན་དགའ་བོ་ལ་བཀའ་སྩལ་པ།</s>
<s id="47:2">ཁྱོད་རྟག་པར་ཉོན་ཅིག །</s>
</p><p id="48">
<s id="48:1">སྔོན་སངས་རྒྱས་རྣམ་པར་གཟིགས་ [196b.7]ཞེས་བྱ་བ་འཇིག་རྟེན་དུ་གཤེགས་ཏེ། </s>
</p><p id="49">
<s id="49:1">སྐྱེ་བོ་མང་པོ་ལ་ཆོས་སྟོན་ཏོ། །</s>
</p><p id="50">
<s id="50:1">དེའི་ཚེ་ཁྱིམ་བདག་ཅིག་ཀྱང་འཁོར་དེར་འོངས་ཏེ། </s>
</p><p id="51">
<s id="51:1">བཅོམ་ལྡན་འདས་ཀྱིས་སྦྱིན་པ་བྱིན་པའི་བསོད་ནམས་དང་། ཚུལ་ཁྲིམས་བསྲུངས་པའི་ཡོན་ཏན་ལ་སོགས་པ་རྒྱ་ཆེར་བསྟན་པ་ཐོས་ [197a.1]ནས་ཤིན་ཏུ་དགའ་མགུ་རངས་ཏེ། </s>
</p><p id="52">
<s id="52:1">བསམ་པ་དག་པའི་དད་པ་སྐྱེས་ནས། </s>
</p><p id="53">
<s id="53:1">སངས་རྒྱས་དེ་ལ་སྲོག་གཅོད་པ་ལ་སོགས་པའི་བསླབ་པའི་ཚིགས་གསུམ་མནོས་ནས་</s>
<s id="53:2">དོང་ཙེ་གཅིག་ཕུལ་ལོ། །</s>
<s id="53:3">དེའི་དབང་གིས་གང་ནས་གང་དུ་སྐྱེས་ཀྱང ་ལོངས་སྤྱོད་དང་ [197a.2]རིན་པོ་ཆེར་ལྡན་ཏེ</s>
</p><p id="54">
<s id="54:1">ཕོངས་པ་མེད་པར་གྱུར་ཏོ། །</s>
</p><p id="55">
<s id="55:1">ཀུན་དགའ་བོ་དེའི་ཚེ་དེའི་དུས་ན་ཁྱིམ་བདག་དེ་ནི</s>
<s id="55:2">དགེ་སློང་རིགས་གཉིས་པ་འདི་ཡིན་ཏེ།</s>
</p><p id="56">
<s id="56:1">སངས་རྒྱས་ལ་དོང་ཙེ་གཅིག་ཕུལ་བས་</s>
<s id="56:2">བསྐལ་པ་དགུ་བཅུ་རྩ་གཅིག་གི་བར་དུ་</s>
<s id="56:3">ལོངས་སྤྱོད་ཆེན་པོ་དང་ལྡན་པར་གྱུར། །</s>
</p><p id="57">
<s id="57:1">ད་ལྟར་ [197a.3]གྱི་ཚེ་འདི་ལ་ཡང་</s>
<s id="57:2">ཕ་མ་གཉིས་ཀྱི་ཁྱིམ་ན་ལོངས་སྤྱོད་བདོག་པ་དང་ལྡན་པར་གྱུར་ཏོ། །</s>
</p><p id="58">
<s id="58:1">སྲོག་མི་གཅོད་པའི་བསླབ་ཚིགས་མནོས་ནས</s>
<s id="58:2">ཆུར་ལྷུང་སྟེ་</s>
<s id="58:3">ཉའི་ལྟོར་སོང་སྟེ་ཡང་མ་ཤིའོ། །</s>
</p><p id="59">
<s id="59:1">དཀོན་མཆོག་གསུམ་ལ་སྐྱབས་སུ་སོང་བས་</s>
<s id="59:2">ང་དང་ཕྲད་ནས་དགྲ་བཅོམ་པར་གྱུར་ཏོ། །</s>
</p><p id="60">
<s id="60:1">དེའི་ཚེ་ [197a.4]ཀུན་དགའ་བོ་དང་། འཁོར་མང་པོ་རྣམས།</s>
<s id="60:2">བཅོམ་ལྡན་འདས་ཀྱིས་བསྟན་པ་ལ་ཡི་རངས་ཏེ་མངོན་པར་དགའོ། །</s>
</p><p id="61">
<s id="61:1">རིགས་གཉིས་པའི་ལེའུ་སྟེ་ཉི་ཤུ་གཅིག་པའོ།། །།</s>
</p><p id="62">
<s id="62:1">བམ་པོ་དྲུག་པ།</s>
<s id="62:2">འདི་སྐད་བདག་གིས་ཐོས་པའི་དུས་གཅིག་ན།</s>
<s id="62:3">བཅོམ་ [197a.5]ལྡན་འདས་ཡངས་པ་ཅན་ན། </s>
<s id="62:4">ཨ་མྲའི་ཚལ་ན་བཞུགས་སོ། །</s>
<s id="62:5">དེའི་ཚེ་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །</s>
<s id="62:6">རྫུ་འཕྲུལ་གྱི་རྐང་པ་བཞི་ཐོབ་ནས་</s>
<s id="62:7">བསྐལ་པ་གཅིག་གི་བར་དུ་འཇིག་རྟེན་ན་གནས་པར་འགྱུར་རོ། །</s>
<s id="62:8">ངས་ཀྱང་རྫུ་འཕྲུལ་ [197a.6]གྱི་རྐང་པ་བཞི་ཤིན་ཏུ་བསྒོམས་པས།</s>
<s id="62:9">ད་དེ་བཞིན་གཤེགས་པ་འཇིག་རྟེན་ན་སྐུ་ཚེ་ཇི་སྲིད་ཀྱི་བར་དུ་བཞུགས་པའི་རིགས་ཞེས་ལན་གསུམ་གྱི་བར་དུ་སྨྲས་ན།</s>
<s id="62:10">དེའི་ཚེ་ཀུན་དགའ་བོ་བདུད་ཀྱིས་བསླུས་པས།</s>
<s id="62:11">བཅོམ་ལྡན་འདས་ཀྱི་བཀའ་ཐོས་བཞིན་དུ་ཅང་མི་སྨྲ་བར་ [197a.7]འདུག་གོ། །</s>
<s id="62:12">ཡང་བཅོམ་ལྡན་འདས་ཀྱིས་ཀུན་དགའ་བོ་ལ་དབེན་པར་སོང་སྟེ།  ཤིན་ཏུ་སོམས་ཤིག་ཅེས་བཀའ་སྩལ་ནས།</s>
<s id="62:13">ཀུན་དགའ་བོས་འདུག་པ་ལས་ལངས་ཏེ་ཚལ་ཞིག་ཏུ་སོང་ངོ་། །</s>
<s id="62:14">ཀུན་དགའ་བོ་སོང་བའི་འོག་ཏུ་བདུད་ཀྱི་རྒྱལ་པོ་སྡིག་ཏོ་ཅན་འོངས་ནས། </s>
<s id="62:15">[197b.1]བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
<s id="62:16">བཅོམ་ལྡན་འདས་ཡུན་རིང་པོར་འཇིག་རྟེན་ན་བཞུགས་ཏེ། </s>
<s id="62:17">གདུལ་བའི་རིགས་པ་ཡང་གང་གཱའི་ཀླུང་གི་བྱེ་མ་སྙེད་བཏུལ་ནས། </s>
<s id="62:18">འཁོར་བ་ལས་ཡོངས་སུ་བཟློག་པའི་དོན་ཀྱང་མཛད་པ་ལགས།</s>
<s id="62:19">ད་སྐུ་ནས་ཀྱང་བགྲེས་ [197b.2]ཀྱིས་མྱ་ངན་ལས་འདའ་བར་གཤེགས་པའི་རིགས་སོ་ཞེས་གསོལ་ཏོ། །</s>
<s id="62:20">དེ་ནས་བཅོམ་ལྡན་འདས་ཀྱིས་ས་ཉུང་ཟད་ཅིག་བླངས་ཏེ། </s>
<s id="62:21">ཕྱག་གི་སེན་མོའི་སྟེང་དུ་བཞག་ནས། </s>
<s id="62:22">བདུད་སྡིག་ཅན་ལ་ས་ཆེན་པོའི་ས་མང་ངམ། སེན་མོའི་སྟེང་གི་ས་མང་ཞེས་བཀའ་སྩལ་ [197b.3]ནས། </s>
<s id="62:23">བདུད་སྡིག་ཅན་གྱིས་གསོལ་པ།</s>
<s id="62:24">ས་ཆེན་པོའི་ས་ནི་རབ་ཏུ་མང་གི་སེན་མོའི་སྟེང་གི་ས་ནི་མང་བ་མ་ལགས་སོ། །</s>
<s id="62:25">བཅོམ་ལྡན་འདས་ཀྱིས་བཀའ་སྩལ་པ།</s>
<s id="62:26">ངས་བཏུལ་བའི་སེམས་ཅན་ནི་སེན་མོའི་སྟེང་གི་ས་དང་འདྲའོ། །</s>
<s id="62:27">གང་མ་བཏུལ་བ་ནི་ས་ཆེན་པོ་དང་ [197b.4]འདྲའོ། །</s>
<s id="62:28">བཅོམ་ལྡན་འདས་ཀྱིས་བདུད་སྡིག་ཏོ་ཅན་ལ་བཀའ་སྩལ་པ།</s>
<s id="62:29">ད་སྟེ་ཟླ་བ་གསུམ་ནང་ཡོངས་སུ་མྱ་ངན་ལས་འདའོ་ཞེས་བཀའ་སྩལ་པ།</s>
<s id="62:30">བདུད་སྡིག་ཏོ་ཅན་གྱིས་ཐོས་ནས་རབ་ཏུ་དགའ་མགུ་རངས་ཏེ་ཕྱིར་དོང་ངོ་། །</s>
<s id="62:31">དེའི་ཚེ་ཀུན་དགའ་བོ་ཚལ་གྱི་ནང་ན་གཉིད་ལོག་ནས་</s>
<s id="62:32">རྨི་ [197b.5]ལམ་དུ་ཤིང་ཆེན་པོ་ནམ་མཁའི་ཁམས་ཀུན་གཡོགས་པ་ལ་ཡལ་ག་དང་། ལོ་མ་དང་། མེ་ཏོག་དང་། འབྲས་བུ་ཤིན་ཏུ་རྒྱས་པ།</s>
<s id="62:33">འགྲོ་བ་ཐམས་ཅད་ལ་ཕན་པའི་དོན་དུ་འགྱུར་བ།</s>
<s id="62:34">ཤིང་དེ་ལ་ཡོན་ཏན་བརྗོད་ཀྱིས་མི་ལང་བ་རྣམ་པ་སྣ་ཚོགས་དང་ལྡན་པ་ཞིག་རྨིས་ཏེ།</s>
<s id="62:35">རིང་ [197b.6]པོ་མ་ལོན་པར་རླུང་ཆེན་པོ་ལངས་ཏེ། </s>
<s id="62:36">ཡལ་ག་དང་ལོ་མ་ཀུན་གྲུགས་ནས། </s>
<s id="62:37">རྡུལ་བཞིན་དུ་འཐོར་ནས་ཀྱང་སྟོབས་ཆེན་པོའི་གནས་སུ་མེད་པར་གྱུར་ཏེ། </s>
<s id="62:38">འགྲོ་བ་ཐམས་ཅད་ཤིན་ཏུ་མྱ་ངན་བྱེད་པ་སྙམ་རྨིས་ནས། </s>
<s id="62:39">སད་པ་དང་མི་བདེ་ཞིང་སྐྲག་པར་གྱུར་ནས་འདི་སྙམ་དུ་ [197b.7]སེམས་སོ། །</s>
<s id="62:40">བདག་གིས་ལྷ་དང་མི་ཐམས་ཅད་ལ་ཕན་པའི་དོན་དུ་འགྱུར་བའི་ཤིང་ཆེན་པོ་ཡོན་ཏན་ཐམས་ཅད་དང་ལྡན་པ་ཞིག་རྨིས་ནས། </s>
<s id="62:41">རིང་པོར་མ་ལོན་པར་རླུང་ཆེན་པོས་གཏོར་ཏེ་མེད་པར་བྱས་པ་འདི།</s>
<s id="62:42">བཅོམ་ལྡན་འདས་ནི་ཤིང་ཆེན་པོ་དང་འདྲ་བར་ཐམས་ཅད་ཀྱི་སྐྱབས་ [198a.1]སུ་གྱུར་ན།</s>
<s id="62:43">བཅོམ་ལྡན་འདས་མྱ་ངན་ལས་འདའ་བར་མི་དགོངས་སམ་སྙམ་བསམས་ནས་ཤིན་ཏུ་སྐྲག་སྟེ། </s>
<s id="62:44">བཅོམ་ལྡན་འདས་གང་ན་བ་དེར་འོངས་ནས། </s>
<s id="62:45">ཞབས་ལ་སྤྱི་བོས་ཕྱག་འཚལ་ཏེ། </s>
<s id="62:46">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
<s id="62:47">བདག་ཚལ་ [198a.2]ན་མཆིས་པ་ལས་རྨི་ལམ་འདི་ལྟ་བུ་ཞིག་རྨི་ན། </s>
<s id="62:48">ཇི་བཅོམ་ལྡན་འདས་མྱ་ངན་ལས་འདའ་བར་མི་དགོངས་ལགས་སམ།</s>
<s id="62:49">བཅོམ་ལྡན་འདས་ཀྱིས་ཀུན་དགའ་བོ་ལ་བཀའ་སྩལ་པ་དེ་དེ་བཞིན་ནོ། །</s>
<s id="62:50">ཁྱོད་ཀྱིས་སྨྲས་པ་བཞིན་ཏེ། </s>
<s id="62:51">ང་ད་སྟེ་ཟླ་བ་གསུམ་ན་མྱ་ངན་ལས་འདའོ། །</s>
<s id="62:52">གང་ [198a.3]རྫུ་འཕྲུལ་གྱི་རྐང་པ་བཞི་ཐོབ་པ་ནི་བསྐལ་པ་གཅིག་གི་བར་དུ་གནས་ཏེ། </s>
<s id="62:53">ང་ཡང་རྫུ་འཕྲུལ་གྱི་རྐང་པ་བཞི་ཤིན་ཏུ་བསྒོམས་ནས་ད་དེ་བཞིན་གཤེགས་པའི་སྐུ་ཚེ་ཇི་སྲིད་ཀྱི་བར་དུ་བཞུགས་པའི་རིགས་ཞེས་</s>
<s id="62:54">ཁྱོད་ལ་དྲིས་ན།</s>
<s id="62:55">ལན་གསུམ་གྱི་བར་དུ་དྲིས་ཀྱང་ཁྱོད་སྨྲར་མ་བཏུབ་སྟེ། </s>
<s id="62:56">[198a.4]ཁྱོད་སོང་བའི་འོག་ཏུ་བདུད་ཀྱི་རྒྱལ་པོ་སྡིག་ཏོ་ཅན་འོངས་ནས། </s>
<s id="62:57">མྱ་ངན་ལས་འདའ་བར་གསོལ་བ་བཏབ་པ་ལས་ཀྱང་དེ་བཞིན་དུ་གནང་ངོ་། །</s>
<s id="62:58">ཀུན་དགའ་བོས་དེ་སྐད་ཅེས་བཀའ་སྩལ་པ་ཐོས་ནས། </s>
<s id="62:59">རབ་ཏུ་མི་དགའ་ཞིང་མྱ་ངན་གྱིས་གདུངས་ཏེ། </s>
<s id="62:60">ལུས་མི་བཟོད་པར་གྱུར་ [198a.5]ཏོ། །</s>
<s id="62:61">ཉེ་གནས་རྣམས་གཅིག་ལ་གཅིག་སྐྲན་ཏེ། </s>
<s id="62:62">ཐམས་ཅད་མྱ་ངན་གྱིས་གདུངས་ནས། </s>
<s id="62:63">བཅོམ་ལྡན་འདས་གང་ན་བ་དེར་སོང་ངོ་། །</s>
<s id="62:64">དེ་ལ་བཅོམ་ལྡན་འདས་ཀྱིས་ཀུན་དགའ་བོ་དང་། ཉེ་གནས་རྣམས་ལ་བཀའ་སྩལ་པ།</s>
<s id="62:65">རྟག་ཅེས་བྱ་བ་སུ་ཡིན། ཐམས་ཅད་ལ་ [198a.6]རྟག་པ་མེད་དེ།</s>
<s id="62:66">ཁྱོད་ཀྱི་ཕྱིར་བྱ་བ་ཀུན་མཛད་དེ། </s>
<s id="62:67">བསྟན་པ་ཡང་བསྟན་ཟིན་པས།</s>
<s id="62:68">ཁྱེད་རྣམས་མྱ་ངན་མ་བྱེད་པར་བརྩོན་འགྲུས་སུ་ནན་ཏན་གྱིས་ཤིག་ཅེས་བཀའ་སྩལ་ནས།</s>
<s id="62:69">དེའི་ཚེ་ཚེ་དང་ལྡན་པ་ཤཱ་རིའི་བུས་དེ་སྐད་དུ་བཅོམ་ལྡན་འདས་མྱ་ངན་ལས་འདའོ། ། ཞེས་ཐོས་ [198a.7]པ་དང་། མྱ་ངན་དུ་གྱུར་ཏེ་</s>
<s id="62:70">དེ་བཞིན་གཤེགས་པ་མྱ་ངན་ལས་འདའ་བ་ནི་ཧ་ཅང་ཡང་མྱུར་ཆེས་སོ། །</s>
<s id="62:71">ལྷ་དང་བཅས་པའི་འཇིག་རྟེན་ཐམས་ཅད་མདོངས་ཤིང་མགོན་མེད་པར་གྱུར་ཏོ་ཞེས་སྨྲས་ཏེ། </s>
<s id="62:72">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
<s id="62:73">བདག་ནི་བཅོམ་ལྡན་ [198b.1]འདས་མྱ་ངན་ལས་འདས་པ་མཐོང་བར་མི་བཟོད་དེ་</s>
<s id="62:74">ཅི་ནས་ཀྱང་བདག་སྔར་མྱ་ངན་ལས་འདའོ་ཞེས་ལན་གསུམ་གྱི་བར་དུ་གསོལ་ཏོ། །</s>
<s id="62:75">བཅོམ་ལྡན་འདས་ཀྱིས་བཀའ་སྩལ་པ།</s>
<s id="62:76">དེ་སྟེ་ཁྱོད་དུས་ལ་བབ་པར་ཤེས་ན།</s>
<s id="62:77">འཕགས་པ་ཐམས་ཅད་ནི་ཞི་བས་མྱ་ངན་ལས་འདའོ། །  [198b.2]ཞེས་བཀའ་སྩལ་ཏོ། །</s>
<s id="62:78">ཤཱ་རིའི་བུས་ཀྱང་བཅོམ་ལྡན་འདས་ཀྱིས་གནང་བའི་ལུང་ཐོབ་ནས་གོས་ཚགས་བགོས་ཏེ། </s>
<s id="62:79">བཅོམ་ལྡན་འདས་ལ་ལན་བརྒྱ་ཙམ་བསྐོར་ཏེ། </s>
<s id="62:80">ཚིགས་སུ་བཅད་པ་རྣམ་པ་མང་པོས་བསྟོད་ནས། </s>
<s id="62:81">སངས་རྒྱས་ཀྱི་ཞབས་དང་ཕྱག་ནས་བཟུང་སྟེ་ལན་གསུམ་ [198b.3]གྱི་བར་དུ་སྤྱི་བོ་ས་ལ་གཏུགས་ནས། </s>
<s id="62:82">ཐལ་མོ་སྦྱར་ཏེ་འདི་སྐད་དུ་བདག་གིས་ནང་གི་ཐ་མར་ཡང་།</s>
<s id="62:83">བཅོམ་ལྡན་འདས་མཐོང་ངོ་ཞེས་སྨྲས་ནས་བསྟི་སྟང་དང་བཅས་པས་མཆི་ཕྱག་འཚལ་ཏེ།</s>
<s id="62:84">ཉེ་གནས་དགེ་ཚུལ་ཀྱུན་ཏེ་དང་། རྒྱལ་པོའི་ཁབ་སྔོན་སྐྱེ་བའི་གནས་གང་ན་བ་དེར་ [198b.4]སོང་ངོ་། །</s>
<s id="62:85">དེར་ཕྱིན་པ་དང་། དགེ་ཚུལ་ཀྱུན་ཏེ་དེ་ལ་བསྒོ་བ་</s>
<s id="62:86">ཁྱོད་སོང་ལ་གྲོང་ཁྱེར་དང་། གྲོང་རྡལ་དང་། རྒྱལ་པོའི་ཕོ་བྲང་དང་། བློན་པོའི་གནས་དང་། ཡོན་བདག་བཤེས་པའི་གནས་ཀུན་ཏུ་སོང་ལ་དེ་དག་ལ་ང་མཆི་ཕྱག་འཚལ་ལོ་བསྒོ་ཤིག །</s>
<s id="62:87">དེ་ནས་དགེ་ཚུལ་ཀྱུན་ [198b.5]ཏེ་སློབ་དཔོན་གྱིས་བསྒོ་བ་བཞིན་དུ་ཀུན་ཏུ་སོང་ནས</s>
<s id="62:88">འདི་སྐད་དུ་བདག་གི་མཁན་པོ་ཤཱ་རིའི་བུ་འདིར་གཤེགས་ཏེ། </s>
<s id="62:89">མྱ་ངན་ལས་འདའ་བར་གཤེགས་ཀྱིས་ཁྱོད་ཀྱིས་མཐོང་བར་འདོད་ན་</s>
<s id="62:90">ཀུན་གཤེགས་ཤིག་ཅེས་བསྒོའོ། །</s>
<s id="62:91">དེའི་ཚེ་རྒྱལ་པོ་མ་སྐྱེས་དགྲ་དང་། ཁྱིམ་བདག་རིགས་ [198b.6]ཆེ་ཞིང་མཐོ་བ་དང་། ཡོན་བདག་རྣམས་དགེ་ཚུལ་གྱིས་བསྒོ་བ་ཐོས་ནས་</s>
<s id="62:92">ཐམས་ཅད་མི་དགའ་ཞིང་མྱ་ངན་གྱིས་གདུངས་པར་གྱུར་ཏེ</s>
<s id="62:93">ཐམས་ཅད་ཚིག་འཐུན་པར་འདི་སྐད་ཅེས་སྨྲས་སོ། །</s>
<s id="62:94">བཙུན་པ་ཤཱ་རིའི་བུ་ཆོས་ཀྱི་གཙོ་བོ་ཆེན་པོ་འགྲོ་བ་མང་པོའི་བཤེས་གཉེན་དུ་གྱུར་པ། [198b.7]</s>
<s id="62:95">ད་མྱ་ངན་ལས་འདའ་བ་ནི་ཧ་ཅང་ཡང་སྔ་ཆེས་སོ་ཞེས་སྨྲས་ནས་དེ་དག་མྱུར་བར་ཤཱ་རིའི་བུ་གང་ན་བ་དེར་ལྷགས་ཏེ།</s>
<s id="62:96">ཕྱག་བྱས་ནས་འདི་སྐད་ཅེས་སྨྲས་སོ། །</s>
<s id="62:97">བཙུན་པ་ཤཱ་རིའི་བུ་ཆོས་ཀྱི་གཙོ་བོ་ཆེན་པོ།</s>
<s id="62:98">འགྲོ་བ་མང་པོའི་བཤེས་གཉེན་སྐུ་ཚེ་ཡོངས་སུ་གཏོང་སྟེ།</s>
<s id="62:99">མྱ་ངན་ [199a.1]ལས་འདའོ་ཞེས་བདག་ཅག་ལ་སོགས་པ་འགྲོ་བ་མང་པོའི་མགོན་དང་དཔུང་གཉེན་མེད་པར་འགྱུར་རོ། །</s>
<s id="62:100">དེ་ནས་ཤཱ་རིའི་བུས་འཁོར་མང་པོ་ལ་སྨྲས་པ།</s>
<s id="62:101">ཐམས་ཅད་ནི་མི་རྟག་པ་སྟེ།</s>
<s id="62:102">སྐྱེ་བ་ཡང་མཐར་འཆི་ལ།</s>
<s id="62:103">འདུས་པ་ཡང་མཐར་འབྲལ་བས།</s>
<s id="62:104">ཁམས་གསུམ་ [199a.2]ནི་སྡུག་བསྔལ་བ་དང་བཅས་པས་ན།</s>
<s id="62:105">གང་ཞིག་བདེ་བར་འགྱུར། </s>
<s id="62:106">ཁྱོད་ནི་སྔོན་དགེ་བའི་རྩ་བས་སངས་རྒྱས་འཇིག་རྟེན་དུ་གཤེགས་པ་དང་ཡང་ཕྲད་མོད་ཀྱིས།</s>
<s id="62:107">མདོ་སྡེ་དང་ཆོས་ཐོས་པ་ཤིན་ཏུ་དཀའ།</s>
<s id="62:108">མིའི་ལུས་ཐོབ་པ་ཡང་ཤིན་ཏུ་དཀའ་བ་ཡིན་གྱིས།</s>
<s id="62:109">བསོད་ནམས་ཀྱི་ཚོགས་སུ་ [199a.3]འགྱུར་ཞིང་འཁོར་བ་ལས་གྲོལ་བའི་ལས་ལ་བརྩོན་པར་གྱིས་ཤིག་ཅེས།</s>
<s id="62:110">ཐབས་མཁས་པ་རྣམ་པ་སྣ་ཚོགས་ཀྱིས་འཁོར་མང་པོ་ལ་ཇི་ལྟར་ནད་པ་ལ་སྨན་གཏོང་བ་བཞིན་དུ་རྒྱ་ཆེར་བསྟན་ཏེ</s>
<s id="62:111">འཁོར་མང་པོ་ལ་ཆོས་བསྟན་ནས་ཁ་ཅིག་ནི་འབྲས་བུ་དང་པོ་ནས་འབྲས་བུ་གསུམ་པའི་ [199a.4]བར་དུ་ཐོབ་པར་གྱུར། </s>
<s id="62:112">ཁ་ཅིག་ནི་རབ་ཏུ་བྱུང་ནས་དགྲ་བཅོམ་པར་གྱུར། </s>
<s id="62:113">ཁ་ཅིག་ནི་རང་སངས་རྒྱས་སུ་གྲུབ་པར་ཡི་དམ་བཅས་ཏེ་ཆོས་བསྟན་པ་ཐོས་ནས། </s>
<s id="62:114">ཕྱག་འཚལ་ནས་སོ་སོར་དོང་ངོ་། །</s>
<s id="62:115">དེ་ནས་ཤཱ་རིའི་བུ་དེའི་ནུབ་མོ་ནམ་གྱི་ཆ་སྨད་ལ།</s>
<s id="62:116">ལུས་དང་སེམས་དྲང་པོར་ [199a.5]བཞག་སྟེ།</s>
<s id="62:117">སེམས་རྩེ་གཅིག་ཏུ་བསམ་གཏན་དང་པོ་ལ་ཞུགས་སོ། །</s>
<s id="62:118">བསམ་གཏན་དང་པོ་ལས་བྱུང་ནས།</s>
<s id="62:119">བསམ་གཏན་གཉིས་པ་ལ་ཞུགས།</s>
<s id="62:120">བསམ་གཏན་གཉིས་པ་ལས་བྱུང་ནས། </s>
<s id="62:121">བསམ་གཏན་གསུམ་པ་ལ་ཞུགས། </s>
<s id="62:122">བསམ་གཏན་གསུམ་པ་ལས་བྱུང་ནས། </s>
<s id="62:123">[199a.6]བསམ་གཏན་བཞི་པ་ལ་ཞུགས། </s>
<s id="62:124">བསམ་གཏན་བཞི་པ་ལས་བྱུང་ནས་ནམ་མཁའ་མཐའ་ཡས་སྐྱེ་མཆེད་ཀྱི་ཏིང་ངེ་འཛིན་ལ་ཞུགས། </s>
<s id="62:125">ནམ་མཁའ་མཐའ་ཡས་སྐྱེ་མཆེད་ཀྱི་ཏིང་ངེ་འཛིན་ལས་བྱུང་ནས། </s>
<s id="62:126">རྣམ་ཤེས་མཐའ་ཡས་སྐྱེ་མཆེད་ཀྱི་ཏིང་ངེ་འཛིན་ལ་ཞུགས། </s>
<s id="62:127">རྣམ་ཤེས་མཐའ་ [199a.7]ཡས་སྐྱེ་མཆེད་ཀྱི་ཏིང་ངེ་འཛིན་ལས་བྱུང་ནས། </s>
<s id="62:128">ཅུང་ཟད་མེད་པའི་སྐྱེ་མཆེད་ཀྱི་ཏིང་ངེ་འཛིན་ལ་ཞུགས། </s>
<s id="62:129">ཅུང་ཟད་མེད་པའི་སྐྱེ་མཆེད་ཀྱི་ཏིང་ངེ་འཛིན་ལས་བྱུང་ནས། </s>
<s id="62:130">འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་ཏིང་ངེ་འཛིན་ལ་ཞུགས། </s>
<s id="62:131">འདུ་ཤེས་མེད་འདུ་ཤེས་མེད་མིན་གྱི་སྐྱེ་ [199b.1]མཆེད་ཀྱི་ཏིང་ངེ་འཛིན་ལས་བྱུང་ནས། </s>
<s id="62:132">འགོག་པའི་ཏིང་ངེ་འཛིན་ལ་ཞུགས། </s>
<s id="62:133">འགོག་པའི་ཏིང་ངེ་འཛིན་ལས་བྱུང་ནས། </s>
<s id="62:134">མྱ་ངན་ལས་འདའ་བར་ཞུགས་སོ། །</s>
<s id="62:135">དེའི་ཚེ་ན་བརྒྱ་བྱིན་ལྷའི་དབང་པོས་ཤཱ་རིའི་བུ་མྱ་ངན་ལས་འདའ་བར་ཤེས་ནས། </s>
<s id="62:136">ལྷའི་འཁོར་བརྒྱ་སྟོང་མང་པོ་དང་སོ་སོ་ [199b.2]ནས་མེ་ཏོག་དང་། སྤོས་ལ་སོགས་པ་མཆོད་པའི་ཡོ་བྱད་ཐོགས་ཏེ།</s>
<s id="62:137">ཕྱོགས་དེར་ལྷགས་ནས། </s>
<s id="62:138">སྟེང་གི་ནམ་མཁའ་ལ་བར་མཚམས་མེད་པར་འཁོད་དེ། </s>
<s id="62:139">མཆི་མ་ཆར་བཞིན་དུ་བླགས་ནས། </s>
<s id="62:140">མེ་ཏོག་གིས་པུས་མོ་ནུབ་པ་ཙམ་དུ་གཏོར་ནས། </s>
<s id="62:141">འདི་སྐད་དུ་བཙུན་པ་ཤཱ་རིའི་བུའི་ཤེས་ [199b.3]རབ་ནི་ཟབ་ཁྱད་རྒྱ་མཚོ་ཙམ་སྟེ། </s>
<s id="62:142">ཇི་ལྟར་རིགས་པའི་བློ་དང་ལྡན་པ་གསུང་གི་སྤོབས་པ་ནི་ཆུ་མིག་དང་འདྲ་སྟེ། </s>
<s id="62:143">ཚུལ་ཁྲིམས་དང་ཏིང་ངེ་འཛིན་དང་། ཤེས་རབ་དང་ལྡན། </s>
<s id="62:144">ཆོས་ཀྱི་གཙོ་བོ་ཆེན་པོ་དེ་བཞིན་གཤེགས་པའི་རྗེས་སུ་ཆོས་ཀྱི་འཁོར་ལོ་རྒྱས་པར་བསྐོར་བ།</s>
<s id="62:145">དེང་ [199b.4]མྱ་ངན་ལས་འདའ་བ་ནི་ཤིན་ཏུ་སྔ་ཆེས་སོ། །</s>
<s id="62:146">གྲོང་ཁྱེར་དེའི་ནང་དང་ཕྱི་རོལ་ན་འདུག་པའི་མི་ཐམས་ཅད་ཀྱིས།</s>
<s id="62:147">ཤཱ་རིའི་བུ་མྱ་ངན་ལས་འདས་སོ་ཞེས་ཐོས་ནས།</s>
<s id="62:148">ཐམས་ཅད་ཀྱི་མར་དང་འབྲུ་མར་བསུང་ཅན་སྤོས་དང་། མེ་ཏོག་དང་། མཆོད་པའི་ཡོ་བྱད་ཐོགས་ཏེ། </s>
<s id="62:149">[199b.5]ཐམས་ཅད་ལྷགས་ནས་ལུས་ཀྱིས་མི་བཟོད་པར་མྱ་ངན་གྱིས་གདུངས་ཏེ། </s>
<s id="62:150">སོ་སོ་ནས་ཐོགས་པའི་ཡོ་བྱད་ཀྱིས་མཆོད་པ་བྱས་སོ། །</s>
<s id="62:151">དེ་ནས་བརྒྱ་བྱིན་ལྷའི་དབང་པོས།</s>
<s id="62:152">བི་ཤྭ་ཀརྨ་ལ་བསྒོ་བ་ཁྱོད་ཀྱིས་རིན་པོ་ཆེ་མང་པོས་བརྒྱན་པའི་ཤིང་རྟ་སྦྱོར་ཅིག །</s>
<s id="62:153">ཤཱ་རིའི་བུའི་པུར་བཞག་པར་ [199b.6]བྱའོ་ཞེས་བསྒོའོ། །</s>
<s id="62:154">དེ་ནས་ལྷ་དང་། ཀླུ་དང་། གནོད་སྦྱིན་དང་། རྒྱལ་པོ་དང་། བློན་པོ་དང་། ཡུལ་མི་ཐམས་ཅད་ཀྱིས་ཆོ་ངེས་བཏབ་སྟེ་</s>
<s id="62:155">གང་ན་ཐང་བདེ་བར་བསྐྱལ་ལོ། །</s>
<s id="62:156">བརྒྱ་བྱིན་ལྷའི་དབང་པོས་གནོད་སྦྱིན་རྣམས་ལ་ཁྱོད་ཀྱིས་རྒྱ་མཚོའི་ངོགས་ནས་གླང་མགོ་ཙན་དན་ [199b.7]ལོང་ཤིག་ཅེས་བསྒོ་ནས།</s>
<s id="62:157">གནོད་སྦྱིན་རྣམས་ཀྱིས་རྒྱ་མཚོའི་ངོགས་ནས་ཙན་དན་བླངས་ཏེ། </s>
<s id="62:158">སྤུངས་ནས། </s>
<s id="62:159">དེའི་སྟེང་དུ་པུར་བཞག་སྟེ་མར་དང་འབྲུ་མར་གྱིས་གཏོར་ནས་མེ་གཏོང་ངོ་། །</s>
<s id="62:160">འཁོར་དེ་དག་ཀུན་གྱིས་ཕྱག་འཚལ་ཏེ་ཕྱིར་དོང་ངོ་། །</s>
<s id="62:161">མེ་ཤི་བའི་འོག་ཏུ་དགེ་ཚུལ་ཀྱུན་ [200a.1]ཏེས་སློབ་དཔོན་གྱི་རིང་བསྲེལ་དང་།</s>
<s id="62:162">ལྷུང་བཟེད་དང་ཆོས་གོས་གསུམ་ཐོགས་ཏེ།</s>
<s id="62:163">སངས་རྒྱས་གང་ན་བ་དེར་སོང་སྟེ་ཞབས་ལ་མགོ་བོས་ཕྱག་འཚལ་ཏེ། </s>
<s id="62:164">པུས་མོའི་ལྷ་ང་ས་ལ་བཙུགས་ནས། </s>
<s id="62:165">བདག་གི་སློབ་དཔོན་ནི་མྱ་ངན་ལས་འདས་ཏེ། </s>
<s id="62:166">རིང་བསྲེལ་དང་། [200a.2]ཆོས་གོས་དང་། ལྷུང་བཟེད་ནི་འདི་དག་ལགས་སོ་ཞེས་གསོལ་ཏོ། །</s>
<s id="62:167">དེའི་ཚེ་ཀུན་དགའ་བོས་དགེ་ཚུལ་གྱིས་སྨྲས་པ་ཐོས་ནས། </s>
<s id="62:168">མྱ་ངན་གྱིས་ཤིན་ཏུ་གདུངས་ཏེ། </s>
<s id="62:169">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
<s id="62:170">ཤཱ་རིའི་བུ་ཆོས་ཀྱི་བདག་པོ་གཙོ་བོ་ཆེན་པོ་ཡང་མྱ་ངན་ལས་ [200a.3]འདས་ན་བདག་ཅག་གིས་སུ་ལ་གནས་བཅའ་ཞིང་སྐྱབས་སུ་མཆི་བར་བགྱི། </s>
<s id="62:171">བཅོམ་ལྡན་འདས་ཀྱིས་བཀའ་སྩལ་པ།</s>
<s id="62:172">ཤཱ་རིའི་བུ་མྱ་ངན་ལས་འདས་ཀྱང་ཚུལ་ཁྲིམས་དང་། ཏིང་ངེ་འཛིན་དང་། ཤེས་རབ་དང་།</s>
<s id="62:173">རྣམ་པར་གྲོལ་བ་དང་། རྣམ་པར་གྲོལ་བའི་ཡེ་ཤེས་གཟིགས་པ་ [200a.4]དང་།</s>
<s id="62:174">ཆོས་ཀྱི་སྐུ་ནི་མྱ་ངན་ལས་མ་འདས་སོ། །</s>
<s id="62:175">ཤཱ་རིའི་བུ་ནི་ང་ད་ལྟར་འབའ་ཞིག་མྱ་ངན་ལས་འདའ་བར་མཐོང་བར་མི་བཟོད་དེ། </s>
<s id="62:176">སྔར་མྱ་ངན་ལས་འདས་པ་འདིར་མ་ཟད་ཀྱི།</s>
<s id="62:177">སྔོན་འདས་པའི་དུས་ན་ང་ཚེ་འཕོ་བ་ལ་མི་བཟོད་ནས་སྔར་ཚེ་འཕོས་སོ། །</s>
<s id="62:178">ཀུན་དགའ་བོས་ [200a.5]ཐལ་མོ་སྦྱར་ཏེ། </s>
<s id="62:179">བཅོམ་ལྡན་འདས་ལ་གསོལ་པ།</s>
<s id="62:180">སྔོན་བཅོམ་ལྡན་འདས་སྐུ་ཚེའི་སྔ་མ་ལ་ཡང་སྔར་གུམ་ནས།</s>
<s id="62:181">ཕྱིས་གཤེགས་པའི་དངོས་པོ་རྒྱས་པར་བསྟན་དུ་གསོལ། </s>
<s id="62:182">བཅོམ་ལྡན་འདས་ཀྱིས་ཀུན་དགའ་བོ་ལ་འདི་སྐད་ཅེས་བཀའ་སྩལ་པ།</s>
<s id="62:183">སྔོན་འདས་པའི་བསྐལ་པ་ཚད་ [200a.6]མེད་གྲངས་མེད་བསམ་གྱིས་མི་ཁྱབ་པ་འདས་པའི་སྔོན་རོལ་དུ།</s>
<s id="62:184">འཛམ་བུའི་གླིང་འདིར་ཡུལ་ཆེ་གེ་མོ་ཞིག་ན་རྒྱལ་པོ་ཟླ་འོད་ཅེས་བྱ་བ་འཛམ་བུའི་གླིང་ལ་དབང་བ་རྒྱལ་ཕྲན་བརྒྱད་ཁྲི་བཞི་སྟོང་དང་།</s>
<s id="62:185">ལྗོངས་སྟོང་ཕྲག་དྲུག་ཅུའི་ནང་ན་གྲོང་ཁྱེར་ཁྲི་ཕྲག་བརྒྱད་ཅུ་ལ་དབང་བྱེད་པ་ཞིག་བྱུང་ [200a.7]ངོ་། །</s>
<s id="62:186">རྒྱལ་པོ་དེ་ལ་བཙུན་མོ་སྟོང་ཕྲག་ཉི་ཤུ་ཡོད་དེ། །</s>
<s id="62:187">བཙུན་མོ་ཆེ་བ་ནི་མེ་ཏོག་སྦྱིན་པ་ཞེས་བྱ། </s>
<s id="62:188">བཙུན་མོ་འབྲིང་པོ་ནི་སྤྱན་ཆེན་པོ་ཞེས་བྱ་སྟེ། </s>
<s id="62:189">རྒྱལ་པོ་དེ་ལ་རྒྱལ་བུ་ལྔ་བརྒྱ་ཙམ་རྙེད་དོ། །</s>
<s id="62:190">རྒྱལ་པོའི་བུ་ཐུ་བོ་རྒྱལ་ཚབ་ནི་ཚུལ་ཁྲིམས་བཟང་པོ་ཞེས་བྱ། </s>
<s id="62:191">རྒྱལ་པོ་བཞུགས་ [200b.1]པའི་ཕོ་བྲང་ནི་འཚོ་བ་བཟང་པོ་ཞེས་བྱ་སྟེ། </s>
<s id="62:192">ཕོ་བྲང་དེའི་ཆུ་ཞེང་གབ་པར་དཔག་ཚད་བཞི་བརྒྱ་ཡོད་དེ། </s>
<s id="62:193">གསེར་དང་། དངུལ་དང་། བཻ་དཱུརྱ་དང་། ཤེལ་ལས་བྱས་སོ། །</s>
<s id="62:194">སྐྱེད་མོས་ཚལ་གྱི་ནང་ན་གསེར་དང་། དངུལ་དང་། བཻ་དཱུརྱ་དང་། ཤེལ་གྱི་ཤིང་ཚར་བཞི་ཡོད་དོ། །</s>
<s id="62:195">ཁ་ཅིག་ [200b.2]གི་ཡལ་ག་ནི་གསེར། ལོ་མ་ནི་དངུལ།</s>
<s id="62:196">ཁ་ཅིག་གི་ཡལ་ག་ནི་དངུལ། ལོ་མ་ནི་གསེར།</s>
<s id="62:197">ཁ་ཅིག་གི་ཡལ་ག་ནི་བཻདཱུརྱ། ལོ་མ་ནི་ཤེལ།</s>
<s id="62:198">ཁ་ཅིག་གི་ཡལ་ག་ནི་ཤེལ། ལོ་མ་ནི་བཻ་དཱུརྱ་སྟེ།</s>
<s id="62:199">རིན་པོ་ཆེའི་རྫིང་རྣམས་ཀྱང་གསེར་དང་། དངུལ་དང་། བཻ་དཱུརྱ་དང་། ཤེལ་ལས་ [200b.3]བྱས་པ།</s>
<s id="62:200">རྫིང་གི་ཞབས་ཀྱང་རིན་པོ་ཆེ་སྣ་བཞིའི་བྱེ་མས་བདལ་བ།</s>
<s id="62:201">རྒྱལ་པོའི་ཕོ་བྲང་ཉི་ཚེ་ཁོ་ར་ཁོར་ཡུག་ཏུ་དཔག་ཚད་བཞི་བཅུའི་བར་དུ་གསེར་དང་། དངུལ་དང་། བཻ་དཱུརྱ་དང་། ཤེལ་གྱིས་ཆལ་པར་བཀང་ངོ་། །</s>
<s id="62:202">ཡུལ་དེ་ན་གནས་པའི་མི་རྣམས་བདེ་ཞིང་སྐྱིད་པ་ལོ་ལེགས་པ་ལོངས་སྤྱོད་ [200b.4]འབྱོར་པ། རིན་པོ་ཆེ་དམ་པ་གྲངས་མེད་པ་བདོག་པར་གྱུར་ཏོ། །</s>
<s id="62:203">དེའི་ཚེ་རྒྱལ་པོའི་ཕོ་བྲང་ན་འདུག་པ་ལས་རྟག་ཏུ་འདི་སྙམ་དུ་བསམ་པ་སྐྱེས་སོ། །</s>
<s id="62:204">འཇིག་རྟེན་ན་གནས་པ་དག་བཙན་ཞིང་ཆེ་བ་ལ་ཐམས་ཅད་ཀྱིས་བཀུར་སྟི་བྱེད་པར་འགྱུར་རོ་སྙམ་དུ་བསམས་མ་ཐག་ཏུ་འདོད་པ་ལྔའི་ལོངས་ [200b.5]སྤྱོད་དམ་པ་ཡིད་བཞིན་དུ་གྲུབ་སྟེ</s>
<s id="62:205">འདི་ལྟར་འབྲས་བུ་མཆོག་ཐོབ་པ་ཡང་སྔོན་བསོད་ནམས་ཀྱི་ཚོགས་བསྐྱེད་པ་ལས་གྱུར་ཏེ། </s>
<s id="62:206">དཔེར་ན་ཞིང་པ་དག་ཀྱང་དཔྱིད་ས་བོན་མང་དུ་བཏབ་ན། </s>
<s id="62:207">སྟོན་མང་དུ་བསྡུར་ཡོད་དོ་སྙམ་རེ་བ་ཡོད་དོ། །</s>
<s id="62:208">བདག་ཀྱང་དེ་དང་འདྲ་སྟེ། </s>
<s id="62:209">སྔོན་བསོད་ནམས་ [200b.6]ཀྱི་ཚོགས་བསྐྱེད་པས་ད་ལྟར་འདི་ལྟ་བུ་གྲུབ་པར་གྱུར་ཏོ། །</s>
<s id="62:210">ད་ལྟར་གྱི་དུས་སུ་ས་བོན་མ་བསྐྱེད་ན་ཕྱིས་རེ་བ་མེད་དོ་སྙམ་བསམས་ནས། </s>
<s id="62:211">བློན་པོ་རྣམས་ལ་ད་ནི་བདག་གི་རིན་པོ་ཆེ་དང་།</s>
<s id="62:212">ལོངས་སྤྱོད་ཀུན་སྦྱིན་པའི་ཕྱིར་གྲོང་ཁྱེར་གྱི་སྒོ་དང་ཚོང་དུས་ཀྱི་མདོར་སྤུངས་ཏེ།</s>
<s id="62:213">སེམས་ཅན་ལ་ [200b.7]ཡིད་བཞིན་དུ་ཅི་བདོག་པ་སྦྱིན་པར་བྱའོ། །</s>
<s id="62:214">གཞན་ཡང་རྒྱལ་ཕྲན་བརྒྱད་ཁྲི་བཞི་སྟོང་ཡོད་པ་ལས།</s>
<s id="62:215">བང་མཛོད་ཅི་ཡོད་པ་ཐམས་ཅད་འགྲོ་བ་མང་པོ་ལ་སྦྱིན་པར་བཀར་བཏགས་སོ་ཞེས་བསྒོ་ནས་གསེར་གྱི་རྒྱལ་མཚན་བསྒྲེངས་ཏེ།</s>
<s id="62:216">གསེར་གྱི་རྔ་བརྡུངས་ནས་ཕྱོགས་སུ་རྒྱས་པར་ [201a.1]ཀུན་གྱིས་ཐོས་ཤིང་ཤེས་པར་ཤིན་ཏུ་བསྒྲགས་སོ། །</s>
<s id="62:217">དེའི་ཚེ་ཡུལ་དེ་ན་འཁོད་པའི་དགེ་སྦྱོང་དང་བྲམ་ཟེ་དང་། དབུལ་ཕོངས་པ་དང་། མགོན་མེད་པ་དང་། རྒན་པ་དང་། ལོངས་སྤྱོད་ཀྱིས་བྲེལ་བ་ཐམས་ཅད་སྤྲིན་བཞིན་དུ་འདུས་ཏེ</s>
<s id="62:218">གང་གོས་འདོད་ [201a.2]པ་ལ་གོས་དང་།</s>
<s id="62:219">ཟས་འདོད་པ་ལ་ཟས།</s>
<s id="62:220">གསེར་དངུལ་དང་ནོར་བུ་རིན་པོ་ཆེ་འདོད་པ་ལ་ནི་གསེར་དངུལ་དང་ནོར་བུ་རིན་པོ་ཆེ། ནད་པ་རྣམས་ལ་ནི་ནད་ཀྱི་རྐྱེན་སྨན་ལ་སོགས་པ་ཅི་འདོད་པ་ཡིད་བཞིན་དུ་སྦྱིན་ནོ། །</s>
<s id="62:221">དེའི་ཚེ་ན་འཛམ་བུའི་གླིང་ན་འཁོད་པའི་འགྲོ་བ་ཐམས་ཅད་རྒྱལ་པོའི་བཀའ་ [201a.3]དྲིན་གྱིས་ཐམས་ཅད་བདེ་ཞིང་སྐྱིད་པའི་གླུ་ལེན་བྲོ་བརྡུང་། ཚིགས་སུ་བཅད་པས་བསྟོད་དོ། །</s>
<s id="62:222">རྒྱལ་པོའི་མིང་སྙན་པ་མཐའ་འོག་ཀུན་ཏུ་བསྒྲགས་ནས་བཀའ་མི་ཉན་པ་མེད་དོ། །</s>
<s id="62:223">དེའི་ཚེ་ཡུལ་གྱི་མཐའ་འཁོབ་ན་རྒྱལ་པོ་ཆུང་ངུ་བྱི་མ་སེ་ན་ཞེས་བྱ་བ་ཞིག་རྒྱལ་པོ་ཟླ་འོད་ལ་ཕྲག་ [201a.4]དོག་སྐྱེས་ཏེ། </s>
<s id="62:224">བདེ་བར་ཉལ་དུ་མེད་དོ། །གཉིད་ཀྱང་མི་བྲོ་བས་འདི་སྙམ་དུ་བསམས་སོ། །</s>
<s id="62:225">རྒྱལ་པོ་ཟླ་འོད་མེད་པར་མ་བྱས་ཀྱི་བར་དུ་བདག་གི་མིང་གྲགས་པར་མི་འགྱུར་གྱིས་བདག་གིས་ཡུལ་ཕྱོགས་ན་འཁོད་པའི་ཀུན་ཏུ་རྒྱུ་དག་བོས་ལ།</s>
<s id="62:226">ཀུན་ཏུ་བསྒྲུབ་ཏུ་གཞུག་པའི་ཐབས་ [201a.5]བྱའོ་སྙམ་བསམས་ནས</s>
<s id="62:227">བདག་གི་ཡུལ་ན་འཁོད་པའི་ཀུན་ཏུ་རྒྱུ་བོས་ནས། </s>
<s id="62:228">ཁ་ཟས་རོ་བརྒྱ་དང་ལྡན་པ་རྣམ་པ་སྣ་ཚོགས་སྦྱར་ཏེ། </s>
<s id="62:229">བསྟི་སྟང་དང་བཅས་པས་ཟླ་བ་གསུམ་གྱི་བར་དུ་མཆོད་པ་བྱས་ནས། </s>
<s id="62:230">ཀུན་ཏུ་རྒྱུ་རྣམས་ལ་འདི་སྐད་ཅེས་སྨྲས་སོ། །</s>
<s id="62:231">ང་ནི་མྱ་ངན་གྱིས་ [201a.6]ནོན་ཏེ། </s>
<s id="62:232">ཉིན་མཚན་དུ་མི་བདེ་ན་ཁྱོད་ནི་ཆོས་སྤྱོད་པ་ཡིན་ཏེ། </s>
<s id="62:233">མཆོད་པའི་གནས་ཡིན་ན། </s>
<s id="62:234">ངའི་མྱ་ངན་མེད་པར་བྱ་བའི་ཐབས་སོམས་ཤིག །</s>
<s id="62:235">བྲམ་ཟེ་རྣམས་ཀྱིས་སྨྲས་པ།</s>
<s id="62:236">རྒྱལ་པོ་ཅིའི་སླད་དུ་ཐུགས་ངན་མཛད་པ་བདག་ཅག་ལ་གསུངས་ཤིག །</s>
<s id="62:237">ཅི་ནུས་ཀྱིས་ [201a.7]རྒྱལ་པོའི་ཐུགས་ངན་མ་མཆིས་པར་བགྱིའོ། །</s>
<s id="62:238">རྒྱལ་པོས་སྨྲས་པ།</s>
<s id="62:239">རྒྱལ་པོ་ཟླ་འོད་དེ་ཡོན་ཏན་ཀུན་ཏུ་གྲགས་པས་དེ་ཐམས་ཅད་ཀྱིས་བསྙེན་བཀུར་བྱེད་ན།</s>
<s id="62:240">ང་འབའ་ཞིག་ཡོན་ཏན་མ་གྲགས་ཏེ། </s>
<s id="62:241">རྒྱལ་པོ་དེ་མེད་པར་བྱས་པ་དགའ་ན། </s>
<s id="62:242">ཁྱོད་ལ་ཐབས་ཅི་ཡོད་པ་ [201b.1]སྨྲོས་ཤིག །</s>
<s id="62:243">བྲམ་ཟེ་རྣམས་ཀྱིས་དེ་སྐད་ཅེས་བསྒོ་བ་ཐོས་ནས།</s>
<s id="62:244">སོ་སོ་ནས་གཅིག་ལ་གཅིག་འདི་སྐད་ཅེས་སྨྲས་སོ། །</s>
<s id="62:245">རྒྱལ་པོ་ཟླ་འོད་འདི་ནི་སྙིང་རྗེ་དང་ལྡན་ཏེ། </s>
<s id="62:246">འགྲོ་བ་ཐམས་ཅད་ལ་དྲིན་གྱིས་ཁྱབ་ཅིང་དབུལ་ཕོངས་པ་ལ་ཡང་ཕ་མ་ལྟ་བུར་གྱུར་པས།</s>
<s id="62:247">བདག་ཅག་ནི་ཚེ་འཕོས་ལ་ [201b.2]ཐུག་ཀྱང་དེ་ལ་སུ་ཞིག་གནོད་པ་བྱེད་མི་ནུས་སོ། །ཞེས་སྨྲས་སོ། །</s>
<s id="62:248">འཚོ་བ་ལ་ཡང་མ་བལྟས་ཏེ་སོ་སོར་གྱེས་སོ། །</s>
<s id="62:249">རྒྱལ་པོ་བྱི་མ་སེ་ན་དེ་སྐད་ཅེས་སྨྲས་པ་ཐོས་ནས།</s>
<s id="62:250">ལྷག་པར་མི་དགའ་སྟེ་འདི་སྐད་ཅེས་བཀར་བཏགས་སོ། །</s>
<s id="62:251">གང་སུ་ལ་ཡང་རུང་ངའི་ཕྱིར་རྒྱལ་པོ་ཟླ་འོད་ཀྱི་ [201b.3]མགོ་བཅད་དེ་ འོངས་ན་</s>
<s id="62:252">རྒྱལ་སྲིད་ཕྱེད་ཕྱེད་ཀྱང་སྦྱིན་ཞིང་བུ་མོ་ཡང་ཆུང་མར་སྦྱིན་ཞེས་བཀར་བཏགས་པ་དང་།</s>
<s id="62:253">དེའི་ཚེ་རི་བྲགས་ཀྱི་གོང་ན་བྲམ་ཟེ་ལེའུ་ཏེ་ཙ་ཞེས་བྱ་བས་ཐོས་ཏེ</s>
<s id="62:254">རྒྱལ་པོ་དེ་གང་ན་བ་དེར་འོངས་ནས་རབ་ཏུ་དགའ་སྟེ། </s>
<s id="62:255">དེ་སྐད་དུ་བདག་གིས་ནི་རྒྱལ་པོའི་དགོངས་པ་བཞིན་དུ་ [201b.4]བསྒྲུབ་ནུས་སོ་ཞེས་གསོལ་ཏོ། །</s>
<s id="62:256">རྒྱལ་པོས་སྨྲས་པ། དེ་ལྟར་བསྒྲུབ་ན་ཉི་མ་གང་ལ་འགྲོ་བར་བྱ། </s>
<s id="62:257">བྲམ་ཟེས་སྨྲས་པ།</s>
<s id="62:258">བདག་གི་ལམ་རྒྱགས་སྩོལ་ཅིག་དང་།</s>
<s id="62:259">ད་སླན་ཅད་ཞག་བདུན་ན་མཆིའི་ཞེས་གསོལ་པ་དང་།</s>
<s id="62:260">བྲམ་ཟེ་དེ་ཞག་བདུན་གྱི་བར་དུ་བདག་གི་ལུས་ [201b.5]བསྲུང་བའི་སྔགས་བྱས་ནས་</s>
<s id="62:261">རྒྱལ་པོ་ལ་མཆི་ཕྱག་བྱས་ཏེ</s>
<s id="62:262">ལམ་དུ་ཞུགས་ནས་སོང་ངོ་། །</s>
<s id="62:263">དེའི་ཚེ་རྒྱལ་པོ་ཟླ་འོད་ཀྱི་ཡུལ་ན་ལྟས་ངན་རྣམ་པ་སྣ་ཚོགས་བྱུང་སྟེ། </s>
<s id="62:264">ས་ཀུན་གས་པ་དང་།</s>
<s id="62:265">གློག་འགྱུ་བ་དང་།</s>
<s id="62:266">སྐར་མ་ལྷུང་བ་དང་།</s>
<s id="62:267">ཉིན་མཚན་དུ། ཡུལ་རྨུགས་དང་། [201b.6]</s>
<s id="62:268">འབྲུག་གྲག་པ་དང་།</s>
<s id="62:269">སེར་བ་དང་།</s>
<s id="62:270">གནམ་ལྕགས་དང་།</s>
<s id="62:271">བྱ་མང་པོས་ནམ་མཁའ་ལ་སྙིང་རྗེ་རྗེའི་སྐད་ཟེར་ཞིང་ནམ་མཁའ་ལ་རང་ལྷུང་བ་དང་།</s>
<s id="62:272">སྟག་དང་།</s>
<s id="62:273">གཟིག་དང་།</s>
<s id="62:274">སྤྱང་ཀི་དང་།</s>
<s id="62:275">གཅན་གཟན་དང་། རི་དགས་ལ་སོགས་པ་རྒྱུགས་མཆོངས་ཤིང་ [201b.7]སྐད་མི་སྙན་པ་ཟེར་བ་དང་།</s>
<s id="62:276">རྒྱལ་ཕྲན་བརྒྱད་ཁྲི་བཞི་སྟོང་གི་རྨི་ལམ་དུ་རྒྱལ་པོ་ཆེན་པོའི་གསེར་གྱི་རྒྱལ་མཚན་ཆག་པ་དང་།</s>
<s id="62:277">གསེར་གྱི་རྔ་རལ་བར་རྨིས་སོ། །</s>
<s id="62:278">བློན་པོ་ཟླ་བ་ཆེན་པོ་ཞེས་བྱ་བའི་རྨི་ལམ་དུ། ཡི་དགས་ཞིག་གིས་རྒྱལ་པོའི་གསེར་གྱི་ཅོད་པན་ཕྲོགས་པ་ [202a.1]རྨིས་ཏེ། </s>
<s id="62:279">ཐམས་ཅད་ཀྱང་ལུས་ཀྱིས་མི་བཟོད་པ་ཙམ་དུ་མྱ་ངན་གྱིས་ནོན་པར་གྱུར་ཏོ། །</s>
<s id="62:280">དེའི་ཚེ་ན་གྲོང་ཁྱེར་གྱི་སྒོ་སྲུང་བའི་ལྷས།</s>
<s id="62:281">བྲམ་ཟེ་དེས་རྒྱལ་པོའི་མགོ་སློང་དུ་འོང་བར་རྟོགས་ནས།</s>
<s id="62:282">དེ་མྱོས་ཤིང་སླད་པར་བྱས་ཏེ། </s>
<s id="62:283">གྲོང་ཁྱེར་གྱི་སྒོ་ནས་མ་བཏང་བས་བྲམ་ཟེ་ [202a.2]དེས་གྲོང་ཁྱེར་ལ་ལན་མང་དུ་བསྐོར་ཀྱང་ནང་དུ་མ་ཆུད་དོ། །</s>
<s id="62:284">དེ་ནས་གནས་གཙང་མའི་རིས་ཀྱི་ལྷས་ཀྱང་རྒྱལ་པོ་ཟླ་འོད་མགོ་སྦྱིན་པ་བྱས་ན། </s>
<s id="62:285">སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱ་བར་ཤེས་ནས་རྨི་ལམ་དུ་རྒྱལ་པོ་ལ་སྦྲན་ནས། </s>
<s id="62:286">རྒྱལ་པོ་ཆེན་པོ་ཐམས་ཅད་ཀྱི་ཡིད་དང་ [202a.3]མི་འགལ་བར་སྦྱིན་པ་སྦྱིན་ནོ་ཞེས་ཡི་དམ་བཅས་ན། </s>
<s id="62:287">ད་ལྟར་སློང་བ་གྲོང་ཁྱེར་གྱི་སྒོར་འོངས་ཏེ་ནང་དུ་འོང་བའི་དབང་མེད་དོ། ། ཞེས་སྦྲན་ནོ། །</s>
<s id="62:288">སད་ནས་ངོ་མཚར་དུ་གྱུར་ཏེ། </s>
<s id="62:289">བློན་པོ་ཟླ་བ་ཆེན་པོ་ལ་ཁྱོད་སོང་ལ།</s>
<s id="62:290">གྲོང་ཁྱེར་གྱི་སྒོ་ནས་སུ་འོང་ཡང་རུང་། མ་དགག་པར་ནང་དུ་ཐོང་ཤིག་ [202a.4]ཅེས་བསྒོའོ། །</s>
<s id="62:291">ཟླ་བ་ཆེན་པོ་གྲོང་ཁྱེར་གྱི་སྒོར་འོངས་པ་དང་།</s>
<s id="62:292">གྲོང་ཁྱེར་གྱི་སྒོ་སྲུང་བའི་ལྷས་ལུས་མངོན་པར་བསྟན་ཏེ</s>
<s id="62:293">ཟླ་བ་ཆེན་པོ་ལ་འདི་སྐད་ཅེས་སྨྲས་སོ། །</s>
<s id="62:294">བྲམ་ཟེ་ཞིག་ཡུལ་གཞན་ནས་འོང་སྟེ། </s>
<s id="62:295">སྡིག་པའི་སེམས་ཀྱིས་རྒྱལ་པོ་ལ་མགོ་སློང་དུ་འོངས་པས་ནང་དུ་མ་བཏང་བ་ [202a.5]ཡིན་ནོ། །</s>
<s id="62:296">བློན་པོས་སྨྲས་པ།</s>
<s id="62:297">གལ་ཏེ་དེ་ལྟར་བདེན་ན་གནོད་པའི་ལྟས་ཆེན་པོ་ཡིན་ཏེ།</s>
<s id="62:298">འོན་ཀྱང་རྒྱལ་པོའི་བཀའ་བཅག་ཏུ་མི་རུང་ཞེས་བསྒོའོ། །</s>
<s id="62:299">དེ་ནས་གྲོང་ཁྱེར་སྲུང་བའི་ལྷས་ཀྱང་བྲམ་ཟེ་ནང་དུ་བཏང་བ་དང་།</s>
<s id="62:300">བློན་པོ་ཟླ་བ་ཆེན་པོས་འདི་སྙམ་དུ་བསམས་སོ། །</s>
<s id="62:301">བྲམ་ཟེ་འདི་ནི་ [202a.6]གདོན་མི་ཟ་བར་རྒྱལ་པོའི་མགོ་སློང་བར་འགྱུར་གྱིས།</s>
<s id="62:302">རིན་པོ་ཆེ་སྣ་བདུན་ལས་སྣ་གཅིག་ཀྱང་།</s>
<s id="62:303">མགོ་ལྔ་བརྒྱ་ལྔ་བརྒྱ་ཞིག་བྱས་ཏེ</s>
<s id="62:304">མགོ་འདི་དག་གིས་རྒྱལ་པོའི་མགོ་བླུའོ་སྙམ་བསམས་ནས་སྦྱོར་དུ་བཅུག་གོ། །</s>
<s id="62:305">དེ་ནས་བྲམ་ཟེ་དེ་རྒྱལ་པོའི་ཕོ་བྲང་དུ་འོངས་ཏེ་སྐད་ཆེན་པོར་ [202a.7]འདི་སྐད་ཅེས་སྨྲས་སོ། །</s>
<s id="62:306">བདག་ནི་ཡུལ་གྱི་མཐའ་འཁོབ་ནས་མཆིས་ཏེ།  རྒྱང་མ་ནས་རྒྱལ་པོ་ཆེན་པོ་ནི་ཐམས་ཅད་ཡོངས་སུ་གཏོང་ལ།</s>
<s id="62:307">ཕ་རོལ་པོའི་ཡིད་དང་མི་འགལ་བར་མཛད་དོ་ཞེས་ཡོན་ཏན་ཆེན་པོ་ཐོས་ནས།</s>
<s id="62:308">ལམ་རིང་པོ་ནས་དགོས་པ་འདོད་པའི་སླད་དུ་འདིར་མཆིས་ [202b.1]སོ། །</s>
<s id="62:309">རྒྱལ་པོས་དེ་སྐད་སྨྲས་པ་ཐོས་ནས་རབ་ཏུ་དགའ་མགུ་རངས་ཏེ། </s>
<s id="62:310">ཕྱག་འཚལ་ནས། </s>
<s id="62:311">ངལ་བར་མ་གྱུར་ཏམ་ཞེས་དྲིས་ཏེ། </s>
<s id="62:312">ནོར་ཅི་འདོད་པ་དང་།</s>
<s id="62:313">ཡུལ་ལམ། རྒྱལ་སྲིད་དམ།</s>
<s id="62:314">གྲོང་ཁྱེར་རམ།</s>
<s id="62:315">ཆུང་མའམ།</s>
<s id="62:316">བུ་ཕོའམ། བུ་མོའམ།</s>
<s id="62:317">རིན་པོ་ཆེའམ།</s>
<s id="62:318">ཐེག་ [202b.2]པའམ།</s>
<s id="62:319">གླང་པོ་ཆེའམ།</s>
<s id="62:320">རྟའམ།</s>
<s id="62:321">རིན་པོ་ཆེ་སྣ་བདུན་ནམ།</s>
<s id="62:322">ཕོ་བྲང་ངམ།</s>
<s id="62:323">བྲན་ཕོའམ། བྲན་མོའམ།</s>
<s id="62:324">ལས་བྱེད་པའི་མིའམ།</s>
<s id="62:325">ཅི་འདོད་པ་ཐམས་ཅད་སྦྱིན་ནོ་ཞེས་སྨྲས་སོ། །</s>
<s id="62:326">བྲམ་ཟེས་སྨྲས་པ།</s>
<s id="62:327">ཕྱི་རོལ་གྱི་ལོངས་སྤྱོད་ཀྱི་སྦྱིན་པ་ནི་སྦྱིན་པའི་བསོད་ནམས་མང་དུ་ [202b.3]འགྱུར་མོད་ཀྱི་སྦྱིན་པ་ཆེན་པོར་མི་འགྱུར་ཏེ།</s>
<s id="62:328">གལ་ཏེ་ལུས་ཀྱི་ཤ་ཁྲག་སྦྱིན་པ་བསོད་ནམས་ཀྱི་མཆོག་ཡིན་པས།</s>
<s id="62:329">བདག་ནི་རྒྱལ་པོའི་དབུ་འཚལ་བའི་སླད་དུ་ལམ་རིང་པོ་འདིར་མཆིས་ཀྱིས།</s>
<s id="62:330">ཡིད་དང་མི་འགལ་བར་མཛད་ན་</s>
<s id="62:331">སྦྱིན་པར་མཛོད་ཅིག ། ཅེས་གསོལ་པ་དང་། [202b.4]</s>
<s id="62:332">རྒྱལ་པོས་དེ་སྐད་སྨྲས་པ་ཐོས་ནས་དཔེ་མེད་པར་དགའ་བར་གྱུར་ཏོ། །</s>
<s id="62:333">བྲམ་ཟེས་སྨྲས་པ་བདག་ལ་དབུ་སྩལ་ན། </s>
<s id="62:334">ནམ་སྩལ་བར་བཀའ་སྩལ་དུ་གསོལ། </s>
<s id="62:335">རྒྱལ་པོས་སྨྲས་པ།</s>
<s id="62:336">ད་སྟེ་ཞག་བདུན་ན་ཁྱོད་ལ་མགོ་སྦྱིན་ནོ་ཞེས་བསྒོའོ། །</s>
<s id="62:337">དེ་ནས་བློན་པོ་ཟླ་བ་ཆེན་པོས་རིན་པོ་ཆེ་སྣ་བདུན་ [202b.5]ལས་བྱས་པའི་མགོ་རྣམས་ཁྱེར་ཏེ་ འོངས་ནས</s>
<s id="62:338">བྲམ་ཟེའི་མདུན་དུ་ལྟོ་བ་ས་ལ་ཕབ་སྟེ་འདི་སྐད་ཅེས་སྨྲས་སོ། །</s>
<s id="62:339">རྒྱལ་པོའི་དབུ་ནི་ཤ་དང་། ཁྲག་དང་། རུས་པ་སྟེ།</s>
<s id="62:340">མི་གཙང་བ་ཡིན་ཏེ་ཅི་ཞིག་བྱ། </s>
<s id="62:341">རིན་པོ་ཆེ་སྣ་བདུན་གྱི་མགོ་འདི་དག་གིས་མགོ་འདི་བརྗེའོ། །</s>
<s id="62:342">རིན་པོ་ཆེ་སྣ་བདུན་ [202b.6]གྱི་མགོ་འདི་དག་གིས་ཁྱོད་ཚེ་གཅིག་ཏུ་ཕྱུག་པར་འགྱུར་རོ། །</s>
<s id="62:343">བྲམ་ཟེས་སྨྲས་པ།</s>
<s id="62:344">བདག་ལ་འདི་དག་མི་དགོས་ཀྱིས།</s>
<s id="62:345">རྒྱལ་པོའི་དབུ་དགོས་ཀྱིས་བདག་གི་རེ་བ་སྐོངས་ཤིག །</s>
<s id="62:346">ཟླ་བ་ཆེན་པོས་ཐབས་རྣམ་པ་སྣ་ཚོགས་ཀྱིས་གསོལ་བ་བཏབ་ཀྱང་མ་བཏུབ་པས།</s>
<s id="62:347">མྱ་ངན་གྱིས་ནོན་ཏེ་</s>
<s id="62:348">[202b.7]འཁམས་ནས་སྙིང་བདུན་དུ་གས་ཏེ་ཚེ་འཕོས་སོ། །</s>
<s id="62:349">དེའི་ཚེ་ན་རྒྱལ་པོ་དེས་བློན་པོ་ཞིག་གླང་པོ་ཆེ་དཔག་ཚད་བརྒྱ་སྟོང་དུ་འགྲོ་བ་ལ་བསྐྱོན་ནས་རྒྱལ་ཕྲན་ཐམས་ཅད་ལ་སྦྲན་ཏེ། </s>
<s id="62:350">ད་སྟེ་ཞག་བདུན་ན་རྒྱལ་པོ་ཟླ་འོད་བྲམ་ཟེ་ལ་དབུ་སྦྱིན་པ་མཛད་ཀྱིས་མཐོང་བར་འདོད་པ་ཐམས་ཅད་མྱུར་དུ་ཤོག་ [203a.1]ཤིག །</s>
<s id="62:351">དེའི་ཚེ་རྒྱལ་ཕྲན་བརྒྱད་ཁྲི་སྙེད་པོ་དེ་ཐམས་ཅད་དེ་མ་ཐག་ཏུ་ལྷགས་ཏེ།</s>
<s id="62:352">རྒྱལ་པོའི་སྤྱན་སྔར་འོངས་ནས། </s>
<s id="62:353">ལྟོ་བ་ས་ལ་ཕབ་སྟེ་འདི་སྐད་ཅེས་གསོལ་ཏོ། །</s>
<s id="62:354">འཛམ་བུའི་གླིང་གི་སེམས་ཅན་ཐམས་ཅད་རྒྱལ་པོའི་བཀའ་དྲིན་གྱིས་ཐམས་ཅད་བདེ་སྐྱིད་དེ། </s>
<s id="62:355">གནོད་ [203a.2]པ་མ་མཆིས་ན་</s>
<s id="62:356">མི་གཅིག་གི་སླད་དུ་འགྲོ་བ་ཐམས་ཅད་ཡོངས་སུ་སྤོང་བ་མི་རིགས་ཀྱི།</s>
<s id="62:357">བདག་ཅག་ལ་ཐུགས་བརྩེ་བའི་སླད་དུ་དབུའི་སྦྱིན་པ་མི་མཛད་པར་གསོལ།</s>
<s id="62:358">བློན་པོ་སྟོང་ཕྲག་བཅུས་ཀྱང་ལུས་ས་ལ་ཕབ་སྟེ། </s>
<s id="62:359">བདག་ཅག་ལ་ཐུགས་བརྩེ་བའི་སླད་དུ་དབུའི་སྦྱིན་པ་མི་མཛད་པར་གསོལ་ [203a.3]ཏོ། །</s>
<s id="62:360">བཙུན་མོ་སྟོང་ཕྲག་ཉི་ཤུས་ཀྱང་ལུས་ས་ལ་ཕབ་ནས། </s>
<s id="62:361">རྒྱལ་པོ་ལ་འདི་སྐད་ཅེས་གསོལ་ཏོ། །</s>
<s id="62:362">བདག་ལ་ཐུགས་བརྩེ་བར་དགོངས་ཏེ། </s>
<s id="62:363">དབུ་སྦྱིན་པར་མི་མཛད་པར་གསོལ་ཞེས་སྨྲས་སོ། །</s>
<s id="62:364">རྒྱལ་བུ་ལྔ་བརྒྱ་པོ་རྣམས་ཀྱང་ངུས་ནས་བདག་ཅག་ལ་མགོན་དང་སྐྱབས་མ་མཆིས་ན། </s>
<s id="62:365">[203a.4]ཐུགས་བརྩེ་བར་དགོངས་ཏེ། </s>
<s id="62:366">དབུའི་སྦྱིན་པ་མ་མཛད་ཅིག །</s>
<s id="62:367">བདག་ཅག་ཀྱང་མིའི་རྗེས་སུ་བསླབས་པར་དགོངས་ཞེས་སྨྲས་སོ། །</s>
<s id="62:368">དེ་ནས་རྒྱལ་པོ་ཆེན་པོ་དེས་བློན་པོ་ཆེན་པོ་དང་། བཙུན་མོ་དང་། སྲས་རྣམས་ལ་འདི་སྐད་ཅེས་བཀའ་སྩལ་ཏོ། །</s>
<s id="62:369">ཐོག་མ་མེད་པ་ནས་ [203a.5]ལུས་འདི་འཁོར་བ་ན་འཁོར་ཞིང་།</s>
<s id="62:370">ཡུན་རིང་པོར་སེམས་ཅན་དམྱལ་བ་ན་འདུག་པའི་ཚེ་ཉི་མ་གཅིག་ལ་ཡང་ལན་དུ་མ་ཞིག་ཚེ་འཕོས་ནས་</s>
<s id="62:371">ལུས་འདི་ཆུད་ཟོས་ཏེ</s>
<s id="62:372">ཐལ་ཆུ་དང་།</s>
<s id="62:373">ལྕགས་ཀྱི་ཁྲི་དང་།</s>
<s id="62:374">ཆུ་ཚན་ཁོལ་མ་དང་།</s>
<s id="62:375">ངན་སྐྱུགས་དང་།</s>
<s id="62:376">མེའི་ཤིང་རྟ་དང་།</s>
<s id="62:377">མེ་དོང་ལ་ [203a.6]སོགས་པའི་སེམས་ཅན་དམྱལ་བར་ཡུན་རིང་པོར་སྡུག་བསྔལ་མྱོང་སྟེ</s>
<s id="62:378">བཙོ་བ་དང་བསྲེགས་པ་ལ་སོགས་པ་ལུས་འདི་གྲངས་མེད་པར་ཆུད་ཟོས་ཀྱང་།</s>
<s id="62:379">བསོད་ནམས་འགའ་ཙམ་ཡང་མེད་དོ། །</s>
<s id="62:380">གལ་ཏེ་དུད་འགྲོའི་སྐྱེ་གནས་སུ་སྐྱེས་པ་ན། </s>
<s id="62:381">གཅིག་ལ་གཅིག་ཟ་ཞིང་འཆའ་ [203a.7]བ་དང་།</s>
<s id="62:382">གཞན་གྱིས་བསད་དེ་ཀུན་གྱིས་ཟོས་པ་དང་།</s>
<s id="62:383">ཚེ་འཕོས་ནས་རུལ་ཅིང་མྱགས་པ་ཡང་གྲངས་མེད་དེ།</s>
<s id="62:384">ད་ལྟར་ལུས་འདི་ཆུད་ཟོས་ཀྱང་བསོད་ནམས་སུ་གྱུར་པ་མེད་དོ། །</s>
<s id="62:385">ཡི་དགས་ཀྱི་ཁམས་སུ་སྐྱེས་པ་ན། </s>
<s id="62:386">ལུས་ལ་མེ་འབར་ཏེ། </s>
<s id="62:387">འཁོར་ལོས་མགོ་བཅད་མ་ [203b.1]ཐག་ཏུ་ཕྱིར་ཡང་སོས་པ་གྲངས་མེད་པ་ཞིག་མྱོང་སྟེ། </s>
<s id="62:388">དེ་ལྟར་ལུས་ཆུད་ཟོས་ཀྱང་བསོད་ནམས་སུ་གྱུར་པ་མེད་དོ། །</s>
<s id="62:389">གལ་ཏེ་མིར་སྐྱེས་ན་ཡང་ནོར་དང་བུད་མེད་ཀྱི་ཕྱིར་ཁྲོས་རྔམས་པས་མིག་བགྲད་དེ། </s>
<s id="62:390">གཅིག་ལ་གཅིག་འཚེ་ཞིང་གསོད་པ་དང་།</s>
<s id="62:391">གཡུལ་ངོར་ལྷགས་ནས་གཅིག་ལ་ [203b.2]གཅིག་གསོད་དེ།</s>
<s id="62:392">དེ་ལྟར་ལུས་ཆུད་ཟོས་པ་དང་།</s>
<s id="62:393">འདོད་ཆགས་དང་། ཞེ་སྡང་དང་། གཏི་མུག་གིས་ལུས་གྲངས་མེད་པ་ཞིག་བོར་ཡང་བསོད་ནམས་སུ་མ་གྱུར་ཏེ།</s>
<s id="62:394">བདག་གིས་ལུས་འདི་ཡོངས་སུ་གཏང་བར་བྱའོ། །</s>
<s id="62:395">བདག་གི་ལུས་འདི་མི་གཙང་བ་རྣམ་པ་སྣ་ཚོགས་ཀྱི་ཕུང་པོ་ [203b.3]སྟེ། </s>
<s id="62:396">རིང་པོར་མི་ཐོགས་པར་འཇིག་ཅིང་བྲལ་བར་འགྱུར་བས་མི་རྟག་ཞིང་བཙོག་པའི་མགོ་འདིས་ཕན་པའི་དོན་འཐུན་པར་གྱུར་ན་ཅིའི་ཕྱིར་སྦྱིན་པར་མི་བྱ། </s>
<s id="62:397">ངའི་མགོ་འདི་བྲམ་ཟེ་དེ་ལ་བྱིན་ཏེ། </s>
<s id="62:398">བསོད་ནམས་དེས་བླ་ན་མེད་པའི་བྱང་ཆུབ་བསྒྲུབ་བོ། །</s>
<s id="62:399">ནམ་མངོན་པར་སངས་ [203b.4]རྒྱས་ན།</s>
<s id="62:400">ཡོན་ཏན་ཕུན་སུམ་ཚོགས་པར་འགྱུར་ཏེ། </s>
<s id="62:401">ཐབས་ལ་མཁས་པས་ཁྱེད་ཀྱང་སྡུག་བསྔལ་ལས་བཟླའོ། །</s>
<s id="62:402">ངས་སྦྱིན་པ་བྱས་པ་འདིས་མངོན་པར་འཚང་རྒྱའི།</s>
<s id="62:403">བླ་ན་མེད་པའི་བྱང་ཆུབ་ཀྱི་སེམས་ལ་ཁྱེད་བར་ཆད་དང་བགེགས་མ་བྱེད་ཅིག །</s>
<s id="62:404">རྒྱལ་ཕྲན་དང་། བློན་ [203b.5]པོ་དང་། བཙུན་མོ་དང་། སྲས་རྣམས་དེ་སྐད་ཅེས་བཀའ་སྩལ་པ་ཐོས་ནས་ཅང་མི་སྨྲ་བར་འཁོད་དོ། །</s>
<s id="62:405">དེ་ནས་རྒྱལ་པོ་ཆེན་པོ་དེས་བྲམ་ཟེ་ལ་སྨྲས་པ།</s>
<s id="62:406">ད་མགོ་བླངས་པའི་དུས་ལ་བབ་ཀྱིས་ལོངས་ཤིག་ཅེས་སྨྲས་སོ། །</s>
<s id="62:407">བྲམ་ཟེས་གསོལ་པ་ད་ལྟར་རྒྱལ་པོ་དང་། བློན་པོ་ [203b.6]ལ་སོགས་པ་འཁོར་མང་པོས་བསྐོར་ཏེ། </s>
<s id="62:408">བདག་གཅིག་པུས་རྒྱལ་པོའི་དབུ་བཅད་པའི་མཐུ་མ་མཆིས་ཀྱི། ཐུགས་མི་ཐུབ་བོ། །</s>
<s id="62:409">བདག་ལ་སྩལ་བར་འཚལ་ན།</s>
<s id="62:410">རྒྱབ་ཀྱི་སྐྱེད་མོས་ཚལ་དུ་གཤེགས་སོ་ཞེས་གསོལ་ཏོ། །</s>
<s id="62:411">དེ་ནས་རྒྱལ་པོས་རྒྱལ་ཕྲན་དང་། རྒྱལ་བུ་རྣམས་ [203b.7]ལ་བསྒོ་བ།</s>
<s id="62:412">ཁྱོད་ང་ལ་བསྙེན་བཀུར་བྱེད་ན།</s>
<s id="62:413">བྲམ་ཟེ་འདི་ལ་གནོད་པའི་ཀྱལ་ཀ་མ་བྱེད་ཅིག་ཅེས་བསྒོ་ནས། </s>
<s id="62:414">བྲམ་ཟེ་དང་འགྲོགས་ཏེ། </s>
<s id="62:415">རྒྱལ་པོ་སྐྱེད་མོས་ཚལ་དུ་སོང་ངོ་། །</s>
<s id="62:416">དེ་ནས་རྒྱལ་པོ་དེ་ལ་བྲམ་ཟེས་གསོལ་པ།</s>
<s id="62:417">རྒྱལ་པོ་ནི་སྐུ་གཞོན་ཏེ།</s>
<s id="62:418">རིང་ཡང་གྱད་དང་མཉམ་ [204a.1]པས་ན། </s>
<s id="62:419">ཚ་བ་མི་བཟོད་དེ། </s>
<s id="62:420">ཕྱིར་ཡང་འགྱོད་ཀྱང་སྲིད་ཀྱི་རྒྱལ་པོའི་དབུ་ཤིང་ལ་བཏགས་ཏེ། </s>
<s id="62:421">གདོད་དགུམ་པར་འཚལ་ལོ། །</s>
<s id="62:422">དེ་ནས་རྒྱལ་པོས་ཤིང་གི་ཡལ་ག་བརྟན་ཞིང་།</s>
<s id="62:423">ལོ་མས་ཀུན་ཏུ་ཁེབས་པ་ཞིག་ལ་མགོ་བཏགས་ནས།</s>
<s id="62:424">པུས་མོ་ས་ལ་བཙུགས་ཏེ། </s>
<s id="62:425">བྲམ་ [204a.2]ཟེ་ལ་འདི་སྐད་ཅེས་སྨྲས་སོ། །</s>
<s id="62:426">ཁྱོད་ཀྱིས་ངའི་མགོ་ཆོད་ལ་ཕྱིར་ཡང་ངའི་ལག་ཏུ་བཞག་ནས་</s>
<s id="62:427">ངའི་ལག་ནས་ལོངས་ཤིག །</s>
<s id="62:428">ངས་ཁྱོད་ལ་མགོ་སྦྱིན་པའི་བསོད་ནམས་འདིས་ནི་བདུད་དམ། ཚངས་པ་འདོད་པ་མ་ཡིན་ཏེ</s>
<s id="62:429">བརྒྱ་བྱིན་ནམ།</s>
<s id="62:430">འཁོར་ལོས་སྒྱུར་བའི་རྒྱལ་པོའམ།</s>
<s id="62:431">ཁམས་ [204a.3]གསུམ་གྱི་བདེ་བའི་ལོངས་སྤྱོད་འདོད་པའི་ཕྱིར་མ་ཡིན།</s>
<s id="62:432">བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདོད་དོ། །</s>
<s id="62:433">འགྲོ་བ་མང་པོ་སྐྱོབ་ཅིང་མྱ་ངན་ལས་འདས་པའི་བདེ་བ་ལ་བཀོད་པའི་ཕྱིར་རོ། །</s>
<s id="62:434">དེའི་ཚེ་བྲམ་ཟེས་རལ་གྲི་ཕྱར་ཏེ་གདབ་ཅེས་བྱས་པ་དང་།</s>
<s id="62:435">ཤིང་གི་ལྷ་དེ་རབ་ཏུ་མི་ [204a.4]དགའ་བར་གྱུར་ནས</s>
<s id="62:436">ཅིའི་ཕྱིར་མི་འདི་གསོད་པའི་ལས་བྱས་སྙམ་ནས། </s>
<s id="62:437">བྲམ་ཟེ་དེའི་རྣ་དྲུང་དུ་ཐལ་མོ་གཅིག་བསྣུན་པས།</s>
<s id="62:438">རྐང་ལག་མ་ཚུགས་ཏེ་ས་ལ་འགྱེལ་ཏོ། །</s>
<s id="62:439">དེ་ནས་རྒྱལ་པོ་དེས་ཡར་ཤིང་གི་ལྷ་ལ་བལྟས་ཏེ་ སྨྲས་པ།</s>
<s id="62:440">སྔོན་འདས་པའི་དུས་ན་ངས་ཤིང་འདི་ལ་མགོ་དགུ་ [204a.5]བརྒྱ་དགུ་བཅུ་རྩ་དགུ་སྙེད་ཀྱིས་སྦྱིན་པ་བྱས་ཏེ</s>
<s id="62:441">ད་མགོ་འདིས་སྦྱིན་པ་སྟོང་དུ་ཚང་སྟེ། </s>
<s id="62:442">སྦྱིན་པའི་ཕ་རོལ་ཏུ་ཕྱིན་པ་ཡང་ཡོངས་སུ་རྫོགས་ཀྱིས།</s>
<s id="62:443">ངའི་བླ་ན་མེད་པའི་བྱང་ཆུབ་ཀྱི་སེམས་ཀྱི་བར་ཆོད་མ་བྱེད་ཅིག །</s>
<s id="62:444">དེའི་ཚེ་ན་ཤིང་གི་ལྷ་དེས་རྒྱལ་པོས་སྨྲས་པ་ཐོས་ནས། </s>
<s id="62:445">བྲམ་ཟེ་དེ་ཕྱིར་ [204a.6]སོར་ཆུད་པར་བྱས་ཏེ། </s>
<s id="62:446">བྲམ་ཟེས་ལངས་ནས། </s>
<s id="62:447">རལ་གྲི་ཐོགས་ཏེ། </s>
<s id="62:448">རྒྱལ་པོའི་མགོ་བཅད་དོ། །</s>
<s id="62:449">མགོ་ལག་ཏུ་ལྷུང་ནས། </s>
<s id="62:450">ས་ཆེན་པོ་ཡང་རྣམ་པ་དྲུག་ཏུ་གཡོས། </s>
<s id="62:451">ལྷའི་ཕོ་བྲང་ཡང་འགུལ་ཞིག་ལྡེག་སྟེ། </s>
<s id="62:452">མི་བདེ་བར་གྱུར་ནས། </s>
<s id="62:453">ངོ་མཚར་ཡ་མཚན་དུ་གྱུར་ཏེ། </s>
<s id="62:454">ཀུན་ [204a.7]གྱིས་བྱང་ཆུབ་སེམས་དཔས་འགྲོ་བ་ཐམས་ཅད་ཀྱི་ཕྱིར།</s>
<s id="62:455">མགོའི་སྦྱིན་པ་བྱས་པར་མཐོང་ནས་ཐམས་ཅད་འདུས་ཤིང་འཚོགས་ཏེ་ངོ་མཚར་ཏོ། །</s>
<s id="62:456">ཞེས་མཆི་མ་ཆར་བཞིན་དུ་འབབ་སྟེ་ངུས་ནས་འདི་སྐད་ཅེས་སྨྲས་སོ། །</s>
<s id="62:457">རྒྱལ་པོ་ཟླ་འོད་ཀྱིས་མགོའི་སྦྱིན་པ་བྱས་པས།</s>
<s id="62:458">སྦྱིན་ [204b.1]པའི་ཕ་རོལ་ཏུ་ཕྱིན་པ་ཡང་ཡོངས་སུ་རྫོགས་པར་གྱུར་ཏོ་ཞེས་ཀུན་ཏུ་གྲགས་པར་གྱུར་ནས།</s>
<s id="62:459">རྒྱལ་པོ་བྱི་མ་སེ་ནས་ཐོས་ནས་མི་དགའ་སྟེ་འཁམས་ནས་སྙིང་གས་ཏེ་ཚེ་འཕོས་སོ། །</s>
<s id="62:460">དེའི་ཚེ་ན་བྲམ་ཟེས་རྒྱལ་པོའི་མགོ་ཁྱེར་ཏེ་</s>
<s id="62:461">སོང་བའི་ཚེ་རྒྱལ་ཕྲན་དང་བློན་པོ་དང་བཙུན་མོ་དང་། རྒྱལ་བུ་ [204b.2]རྣམས་ཀྱིས་ལུས་ས་ལ་བརྡབས་ཏེ་ཆོ་ངེས་བཏབ་ནས</s>
<s id="62:462">ལ་ལ་ཁྲག་ཏུ་སྐྱུགས་ནས་ཚེ་འཕོས་སོ། །</s>
<s id="62:463">ཁ་ཅིག་ནི་ཅི་ཡང་མི་དྲན་པར་མྱོས་སོ། །</s>
<s id="62:464">ཁ་ཅིག་ནི་རང་གི་སྐྲ་ཀུན་བལ་ལོ། །</s>
<s id="62:465">ལ་ལ་ནི་རང་གི་གོས་ཀུན་དྲལ་ལོ། །</s>
<s id="62:466">ཁ་ཅིག་ནི་རང་གི་ལག་པ་གཉིས་ཀྱིས་གདོང་ཀུན་བྲད་བྲད་ནས་ཆོ་ངེས་ [204b.3]བཏབ་ཅིང་ས་ལ་འགྲེའོ། །</s>
<s id="62:467">དེའི་ཚེ་ན་བྲམ་ཟེ་དེས་རྒྱལ་པོའི་དབུ་མི་སྡུག་ཅིང་མནམ་མོ་ཞེས་མི་འདོད་ནས་</s>
<s id="62:468">ས་ལ་བོར་ཏེ་</s>
<s id="62:469">སོང་བ་དང་།</s>
<s id="62:470">དེ་ལ་བྲམ་ཟེ་ཁ་ཅིག་གིས་ཁྱོད་ཤིན་ཏུ་གདུག་པ་ཅན་ཡིན་པ་ལྟ་ཐོག་མ་ནས་དགོས་པ་མེད་ན</s>
<s id="62:471">བསླངས་ཏེ་ཅི་བྱ་ཞེས་སྤྱོས་སོ། །</s>
<s id="62:472">བྲམ་ཟེ་དེ་ལམ་དུ་ [204b.4]ཞུགས་ནས་ཕྲད་པ་ཐམས་ཅད་ཀྱིས་སྤྱོས་ནས། </s>
<s id="62:473">ཁ་ཟས་མི་སྟེར་བས་ཤིན་ཏུ་ཉམ་ཐག་པར་གྱུར་ལ།</s>
<s id="62:474">ལམ་ནས་བྱི་མ་སེ་ན་ཡང་ཚེ་འཕོས་པར་གཏམ་ཐོས་པས་ཐོག་མར་རེ་བའི་སེམས་ལྟར་མ་གྱུར་ནས་</s>
<s id="62:475">མྱ་ངན་གྱིས་ཡི་མུག་སྟེ་སྙིང་ཚལ་པ་བདུན་དུ་གས་ནས། </s>
<s id="62:476">ཁྲག་སྐྱུགས་ [204b.5]ནས་ཚེ་འཕོས་སོ། །</s>
<s id="62:477">རྒྱལ་པོ་བྱི་མ་སེ་ན་དང་། བྲམ་ཟེ་གཉིས་ཚེ་འཕོས་ནས་མཚམས་མེད་པའི་སེམས་ཅན་དམྱལ་བར་སྐྱེས་སོ། །</s>
<s id="62:478">རྒྱལ་པོ་ཟླ་འོད་ཀྱི་མྱ་ངན་གྱིས་གདུངས་ཏེ་ཚེ་འཕོས་པ་རྣམས་ནི་མཐོ་རིས་ཀྱི་ལྷར་སྐྱེས་སོ། །</s>
<s id="62:479">ཀུན་དགའ་བོ་དེའི་ཚེ་དེའི་དུས་ན་རྒྱལ་པོ་ཟླ་འོད་ [204b.6]དེ་ནི་ད་ལྟར་ང་ཡིན་ནོ། །</s>
<s id="62:480">རྒྱལ་པོ་བྱི་མ་སེ་ན་དེ་ནི་བདུད་སྡིག་ཏོ་ཅན་ཡིན་ནོ། །</s>
<s id="62:481">དེའི་དུས་ན་བྲམ་ཟེ་དེ་ནི་ད་ལྟར་ལྷ་སྦྱིན་ཡིན་ནོ། །</s>
<s id="62:482">དེའི་ཚེ་ན་ཤིང་གི་ལྷ་མོ་དེ་ནི་ད་ལྟར་མཽད་གལ་གྱི་བུ་ཡིན་ནོ། །</s>
<s id="62:483">དེའི་ཚེ་ན་བློན་པོ་ཟླ་བ་ཆེན་པོ་དེ་ནི་ཤཱ་རིའི་བུ་ཡིན་ནོ། །</s>
<s id="62:484">དེའི་ཚེ་ཡང་ང་ཚེ་འཕོས་པར་མཐོང་ [204b.7]བར་མི་བཟོད་པས་སྔར་ཚེ་འཕོས་སོ། །</s>
<s id="62:485">དེང་གི་དུས་འདིར་ཡང་ང་མྱ་ངན་ལས་འདའ་བར་མཐོང་བར་མི་བཟོད་ནས། </s>
<s id="62:486">སྔར་མྱ་ངན་ལས་འདས་པ་ཡིན་ནོ། །</s>
<s id="62:487">བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། </s>
<s id="62:488">ཚེ་དང་ལྡན་པ་ཀུན་དགའ་བོ་དང་།</s>
<s id="62:489">འཁོར་གཞན་དག་ [205a.1]སྐད་འཐུན་པར་དེ་བཞིན་གཤེགས་པའི་ཡོན་ཏན་ནི་ངོ་མཚར་རྨད་དོ་ཞེས་བསྔགས་ནས།</s>
<s id="62:490">བསྒོམ་པ་ལ་ནན་ཏན་བྱས་པས་ཁ་ཅིག་གིས་ནི་དགེ་སྦྱོང་གི་འབྲས་བུ་ཐོབ་པར་གྱུར་ཏོ། །</s>
<s id="62:491">ཁ་ཅིག་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་པར་གྱུར་ཏེ། </s>
<s id="62:492">བཅོམ་ [205a.2]ལྡན་འདས་ཀྱིས་གསུངས་པ་ལ་རྗེས་སུ་ཡི་རངས་ནས་མངོན་པར་དགའོ། །</s>
<s id="62:493">རྒྱལ་པོ་ཟླ་འོད་ཀྱིས་མགོ་སྦྱིན་པའི་ལེའུ་སྟེ་ཉི་ཤུ་གཉིས་པའོ།། །།</s>
</p><p id="63">
<s id="63:1">འདི་སྐད་བདག་གིས་ཐོས་པའི་དུས་གཅིག་ན། </s>
</p><p id="64">
<s id="64:1">བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་ [205a.3]སྦྱིན་གྱི་ཀུན་དགའ་ར་བ་ན་བཞུགས་སོ། །</s>
</p><p id="65">
<s id="65:1">དེའི་ཚེ་རྒྱལ་པོ་གསལ་ཐུབ་ལ་བློན་པོ་རི་དགས་ཞེས་བྱ་བ་ཡོད་དེ། །</s>
</p><p id="66">
<s id="66:1">རབ་ཏུ་ཕྱུག་པ་ལོངས་སྤྱོད་ཆེ་བ།</s>
<s id="66:2">དེ་ལ་བུ་ཕོ་བདུན་ཡོད་དོ། །</s>
</p><p id="67">
<s id="67:1">བུ་ཕོ་དྲུག་གི་ནི་ཆུང་མ་ལོན་ཏེ། </s>
</p><p id="68">
<s id="68:1">ནང་གི་བུ་ཐ་ཆུངས་གཅིག་ཆུང་མ་མ་ལོན་ནས་</s>
<s id="68:2">ཕས་འདི་སྙམ་དུ་བསམས་ [205a.4]སོ། །</s>
</p><p id="69">
<s id="69:1">བདག་ནི་རྒས་འཁོགས་ཏེ། </s>
</p><p id="70">
<s id="70:1">བུ་གཅིག་གི་ཆུང་མ་མ་ལོན་པ་འདི་ལ་བཟང་མོ་མཆོག་ཞིག་བཙལ་ལོ་སྙམ་བསམས་ནས། </s>
</p><p id="71">
<s id="71:1">དེའི་ཚེ་ན་ཁྱིམ་བདག་དེ་ལ་བྲམ་ཟེ་མཛའ་ཞིང་བཤེས་པ་ཞིག་ཡོད་དེ། </s>
</p><p id="72">
<s id="72:1">དེ་དང་ཕྲད་ནས་</s>
<s id="72:2">གཏམ་དུ་གླེངས་པ།</s>
<s id="72:3">བདག་གི་བུ་ནང་གི་ཐ་ཆུངས་འདི་ [205a.5]ད་དུང་ཆུང་མ་མ་ལོན་ཏེ།</s>
</p><p id="73">
<s id="73:1">སུ་ལ་བསླང་ཡང་མི་ཤེས་ན། </s>
</p><p id="74">
<s id="74:1">ཁྱོད་ནི་ཡུལ་ཀུན་ཏུ་ཕྱིན་ན་</s>
<s id="74:2">བུ་མོ་བཟང་ཞིང་མཛེས་པ། བློ་དང་ལྡན་པ། ཚེ་དང་དབང་ཐང་ཡོད་པ་ལྟ་ཅི་མཐོང་།</s>
</p><p id="75">
<s id="75:1">བདག་གི་བུ་འདིའི་ཡིད་དུ་འོང་བ་ཞིག་</s>
<s id="75:2"/>
<s id="75:3">ཁྱོད་ཀྱིས་བཙལ་དགོས་སོ་ཞེས་སྨྲས་པ་དང་།</s>
<s id="75:4">བྲམ་ཟེ་དེས་ཀྱང་ [205a.6]དེ་བཞིན་དུ་བྱའོ་སྨྲས་ནས།</s>
</p><p id="76">
<s id="76:1">ཀུན་ཏུ་རྒྱུ་ཞིང་ཚོལ་བ་ལས།</s>
<s id="76:2">ཡུལ་ཤི་རི་ཏི་ཏ་ཞེས་བྱ་བ་ན་བུ་མོ་ལྔ་བརྒྱ་ཞིག་འགྲོགས་ཏེ། རྩེ་བ་ལས་མེ་ཏོག་བཟང་པོ་བཏུས་ཏེ། སངས་རྒྱས་ལ་མཆོད་པའི་ཕྲེང་བ་བྱེད་པ་མཐོང་ངོ་། །</s>
</p><p id="77">
<s id="77:1">བྲམ་ཟེ་དེས་ཀྱང་བུ་མོ་དེ་དག་གར་སོང་བའི་ཕྱི་བཞིན་དུ་བལྟས་ [205a.7]ན་</s>
<s id="77:2">བུ་མོ་དེ་དག་ཆུ་ཆུང་ངུ་ཞིག་འབོག་པ་ལས། གཞན་ཐམས་ཅད་ནི་ལྷམ་ཕུད་ཀྱི་བུ་མོ་གཅིག་ལྷམ་མ་ཕུད་པར་ཆུ་བརྒལ་ཏོ། །</s>
</p><p id="78">
<s id="78:1">དེ་ནས་ཡང་སོང་སོང་བ་ལས་ཆུ་ཆེན་པོ་ཞིག་བརྒལ་ནས། </s>
</p><p id="79">
<s id="79:1">བུ་མོ་གཞན་ནི་གོས་ཕུད་ནས་ཆུར་ཞུགས། </s>
</p><p id="80">
<s id="80:1">བུ་མོ་དེ་འབའ་ཞིག་གོས་ཀྱང་མ་ཕུད་པར་ཆུ་བརྒལ་ [205b.1]ཏོ། །</s>
</p><p id="81">
<s id="81:1">དེ་ནས་ཚལ་ཞིག་གི་ནང་དུ་ཕྱིན་ནས་</s>
<s id="81:2">བུ་མོ་གཞན་ནི་ཤིང་ཁར་འཛེག་ཅིང་མེ་ཏོག་འཐོགས་ན།</s>
</p><p id="82">
<s id="82:1">བུ་མོ་དེ་འབའ་ཞིག་གིས་ས་ལ་བཏུས་ཀྱང་།</s>
<s id="82:2">གཞན་པས་མང་དུ་རྙེད་དོ། །</s>
</p><p id="83">
<s id="83:1">དེ་ནས་བྲམ་ཟེ་དེ་བུ་མོའི་དྲུང་དུ་སོང་སྟེ། </s>
</p><p id="84">
<s id="84:1">ཁྱོད་ལ་ཐེ་ཙོམ་ཞིག་དྲི་ན།  ཁྱོད་ཀྱིས་ལན་ལེགས་པར་ཐོབ་ཤིག་ [205b.2]ཅེས་སྨྲས་སོ། །</s>
</p><p id="85">
<s id="85:1">བུ་མོས་ཀྱང་ཐེ་ཙོམ་ཡོད་ན་དྲིས་ཤིག་ཅེས་སྨྲས་པ་དང་།</s>
<s id="85:2">བྲམ་ཟེས་དྲིས་པ།</s>
<s id="85:3">བུ་མོ་ཁྱོད་ཆུ་རྒལ་བ་དང་བུ་མོ་གཞན་གྱིས་ལྷམ་ཕུད་ནས་ཆུ་རྒལ།</s>
<s id="85:4">བུ་མོ་ཁྱོད་འབའ་ཞིག་ལྷམ་ཡང་མ་ཕུད་པར་ཆུ་རྒལ་ན་</s>
<s id="85:5">ཁྱོད་ལ་བསམས་པ་གཞན་ཅི་ཡོད།</s>
</p><p id="86">
<s id="86:1">བུ་མོས་སྨྲས་པ།</s>
<s id="86:2">[205b.3]ཁྱོད་ཀྱི་ཐེ་ཙོམ་ནི་ངོ་མཚར་ཆེ་བ་ཡང་མ་ཡིན་ནོ། །</s>
<s id="86:3"/>
<s id="86:4">བདག་ས་སྐམ་པོ་ལ་འགྲོ་བའི་ཚེ། རྐང་པའི་འོག་ཏུ་ཅི་འགྲོ་མིག་གིས་བལྟར་ཡོད་པས་ཚེར་མའམ། རྡོའམ་གྱོ་མོའམ། མི་བདེ་བའི་བག་སྣང་ན་ཡང་</s>
<s id="86:5">འབྱོལ་ནས་འགྲོ།</s>
</p><p id="87">
<s id="87:1">ཆུའི་གཏིང་ན་ཅི་ཡོད་པ་མིག་གིས་བལྟར་མེད་དེ། </s>
</p><p id="88">
<s id="88:1">གལ་ཏེ་ [205b.4]ཚེར་མའམ། སྦྲུལ་ལམ་སྲིན་བུ་གདུག་པ་ཅན་དག་ལ་བརྫིས་ན་རྐང་པ་ལ་གནོད་པར་འགྱུར་གྱི་དོགས་པས་</s>
<s id="88:2">ལྷམ་མ་ཕུད་པ་ཡིན་ནོ། །</s>
</p><p id="89">
<s id="89:1">བྲམ་ཟེས་སྨྲས་པ།</s>
<s id="89:2">འོ་ན་ཅིའི་ཕྱིར་གོས་དང་བཅས་སུ་ཆུ་ལ་འབོག །</s>
</p><p id="90">
<s id="90:1">བུ་མོས་སྨྲས་པ།</s>
<s id="90:2">བུད་མེད་ཀྱི་ལུས་ལ་མཚན་མ་བཟང་པོ་དང་། [205b.5]ངན་པ་ཡོད་པས་</s>
<s id="90:3">གོས་བརྗེས་ཏེ་ཆུར་ཞུགས་ན་གཞན་གྱིས་མཐོང་སྟེ།</s>
</p><p id="91">
<s id="91:1">མཚན་མ་བཟང་ན་ཅི་ཡང་མི་ཟེར་གྱིས།</s>
<s id="91:2">མཚན་ངན་ན་འཕྱ་བར་འགྱུར་བས་</s>
<s id="91:3">བདག་གིས་གོས་མ་བརྫེས་པ་ཡིན་ནོ། །</s>
</p><p id="92">
<s id="92:1">བྲམ་ཟེས་སྨྲས་པ།</s>
<s id="92:2">འོ་ན་ཁྱོད་ཅིའི་ཕྱིར་གཅིག་པུ་ཤིང་ཁར་མི་འཛེག །</s>
</p><p id="93">
<s id="93:1">བུ་མོས་སྨྲས་པ།</s>
<s id="93:2">[205b.6]གལ་ཏེ་ཤིང་ཁར་འཛེགས་ན་</s>
<s id="93:3">ཤིང་གི་ཡལ་ག་ཆག་གམ་ལྷུང་ན་</s>
<s id="93:4">ལུས་ལ་གནོད་པར་འགྱུར་བས།</s>
<s id="93:5">ཤིང་ཁར་མ་འཛེགས་པ་ཡིན་ནོ། །</s>
</p><p id="94">
<s id="94:1">བུ་མོ་འདི་ནི་རྒྱལ་པོ་རབ་གསལ་རྒྱལ་གྱི་གཅུང་སྟོབས་གྲོགས་པོ་ཞེས་བྱ་བའི་བུ་མོ་ཡིན་ཏེ། </s>
</p><p id="95">
<s id="95:1">རྒྱལ་པོའི་གཅུང་དེ་སྔོན་ཉེས་པ་ཞིག་བྱས་པས་ཡུལ་དེ་ [205b.7]ནས་བསྐྲད་དེ་ཡུལ་འདིར་འོངས་ནས། </s>
</p><p id="96">
<s id="96:1">ལྷ་མཚམས་མ་ཆུང་མར་བླང་བ་ལས་བཙས་པའི་བུ་མོ་ཡིན་ནོ། །</s>
<s id="96:2"/>
</p><p id="97">
<s id="97:1">བྲམ་ཟེས་སྨྲས་པ།</s>
<s id="97:2">བུ་མོ་ཁྱོད་ནི་ཤིན་ཏུ་ཡང་མཁས་ཤིང་མཛངས་པ་ཞིག་ན།</s>
</p><p id="98">
<s id="98:1">ཁྱོད་ལ་ཕ་མ་ཡོད་དམ།</s>
<s id="98:2">བུ་མོས་སྨྲས་པ་ཡོད་དོ། །</s>
</p><p id="99">
<s id="99:1">འོ་ན་འགྲོགས་ཏེ་ཁྱོད་ཀྱི་ཁྱིམ་དུ་ [206a.1]འདོང་ངོ་ཞེས་སྨྲས་ནས། </s>
</p><p id="100">
<s id="100:1">དེའི་སྒོར་ཕྱིན་པ་དང་། བུ་མོ་ནང་དུ་སོང་སྟེ།  ཕ་མ་ལ་སྨྲས་པ།</s>
<s id="100:2">སྒོ་ན་བྲམ་ཟེ་ཞིག་ཡབ་དང་མཇལ་འཚལ་ལོ་ཞེས་མཆིའོ། །</s>
<s id="100:3">བུ་མོ་དེའི་ཕ་སྒོར་བྱུང་ནས་གཅིག་ལ་གཅིག་བདེའམ་ཞེས་དྲིས་ནས་</s>
</p><p id="101">
<s id="101:1">ད་གཟོད་ཀྱི་བུ་མོ་དེ་ཁྱོད་ཀྱི་བུ་མོ་ཡིན་ [206a.2]ནམ་ཞེས་དྲིས་སོ། །</s>
</p><p id="102">
<s id="102:1">སྨྲས་པ་བདག་གི་བུ་མོ་ཡིན་ནོ། །</s>
</p><p id="103">
<s id="103:1">འོ་ན་བདག་པོ་ཡོད་དམ།</s>
<s id="103:2">སྨྲས་པ་བདག་པོ་མེད་དོ། །</s>
</p><p id="104">
<s id="104:1">བྲམ་ཟེས་སྨྲས་པ།</s>
<s id="104:2">མཉན་དུ་ཡོད་པ་ན། བློན་པོ་རི་དགས་ཞེས་བྱ་བ་ཁྱོད་ཀྱིས་ཤེས་སམ།</s>
<s id="104:3">སྨྲས་པ་བདག་དང་བཤེས་སོ། །</s>
</p><p id="105">
<s id="105:1">བྲམ་ཟེ་དེས་སྨྲས་པ།</s>
<s id="105:2">བློན་ [206a.3]པོ་དེའི་བུ་ནང་གི་ཆུང་ངུ་། བྱད་གཟུགས་ལེགས་ཤིང་ཡིད་གཞུངས་པ་ཞིག་ཡོད་དེ། ཁྱོད་ཀྱི་བུ་མོ་ཆུང་མར་སློང་ངོ་། །</s>
</p><p id="106">
<s id="106:1">དེས་སྨྲས་པ་དེ་ནི་རིགས་ཆེ་ཞིང་མཐོ་བ་ཡིན་ཏེ། གལ་ཏེ་བུ་མོ་འདོད་ན་ལྟ་ཁྱོད་ཀྱི་བསམ་པ་ལྟར་བྱའོ། ། ཞེས་སྨྲས་ནས།</s>
<s id="106:2"/>
</p><p id="107">
<s id="107:1">བྲམ་ཟེ་དེས་ཀྱང་གྲོགས་པོ་ཕྱིར་འགྲོ་བ་ལ་ [206a.4]མཉན་དུ་ཡོད་པར་</s>
<s id="107:2">བྲམ་ཟེའི་ཐོག་ཏུ་ཡི་གེ་སྤྲིང་ངོ་། ། བྲམ་ཟེའི་ཐོག་ཏུ་ཡི་གེ་འོངས་ནས་བག་མ་བསུ་བའི་རྟ་དང་ཤིང་རྟ་ལ་སོགས་པ་བཤམས་ཏེ།</s>
</p><p id="108">
<s id="108:1">དེ་ནས་ཡུལ་ཤི་རི་ཏི་ཏ་རར་ཆས་སོ། །</s>
</p><p id="109">
<s id="109:1">དེར་ཕྱིན་དུ་ཉེ་བ་དང་།</s>
<s id="109:2">སྔར་མི་གཅིག་སྦྲོན་དུ་བཏང་ནས།</s>
</p><p id="110">
<s id="110:1">དེས་ཀྱང་བུ་མོ་བག་མར་བཏང་ [206a.5]བའི་སྟོན་མོ་བཤམས་ཏེ།</s>
<s id="110:2">བུ་མོ་བག་མར་བཏང་ངོ་། །</s>
</p><p id="111">
<s id="111:1">དེ་དག་གིས་བུ་མོ་ཐོབ་ནས། </s>
</p><p id="112">
<s id="112:1">མཉན་ཡོད་དུ་འགྲོ་བ་ན། </s>
</p><p id="113">
<s id="113:1">བུ་མོ་དེའི་མས་མི་མང་པོའི་ནང་དུ་བུ་མོ་ལ་འདི་སྐད་དུ།</s>
<s id="113:2">ཁྱོད་དེང་ཕྱིན་ཅད་རྟག་ཏུ་གོས་བཟང་པོ་གྱོན་ཞིང་ཁ་ཟས་ཞིམ་པོ་ཟོ་ཤིག །</s>
<s id="113:3">ཉིན་གཅིག་བཞིན་དུ་རྒྱུན་མི་ [206a.6]ཆད་པར་མེ་ལོང་ལ་ལྟོས་ཤིག་ཅེས་བསྒོ་ནས།</s>
</p><p id="114">
<s id="114:1">བུ་མོས་ཀྱང་དེ་བཞིན་དུ་བྱའོ་ཞེས་སྨྲས་པ་དང་།</s>
<s id="114:2">གྱོས་པོ་དེ་ཡི་ཏམ་རངས་ཏེ།</s>
</p><p id="115">
<s id="115:1">འདི་སྙམ་དུ་བསམས་སོ། །</s>
</p><p id="116">
<s id="116:1">མི་གཅིག་སྐྱེས་པ་ལ་སྐྱིད་སྡུག་ཀྱང་མི་རྟག་ལ།</s>
<s id="116:2">གོས་བཟང་པོ་དང་། ཁ་ཟས་ཞིམ་པོ་རྟག་ཏུ་ག་ལ་རྙེད།</s>
</p><p id="117">
<s id="117:1">རྟག་ཏུ་མེ་ [206a.7]ལོང་ལ་ལྟོས་ཤིག་པ་ཡང་རིགས་པ་མ་ཡིན་</s>
<s id="117:2">སྙམ་བསམས་ནས།</s>
</p><p id="118">
<s id="118:1">སོ་སོར་འཕྱི་ཕྱག་འཚལ་ནས་ གྱེས་སོ། །</s>
<s id="118:2">དེ་དག་ཐམས་ཅད་འགྲོགས་ཏེ་ལམ་དུ་ཞུགས་ནས་</s>
</p><p id="119">
<s id="119:1">ཕྱིར་ཡུལ་དུ་དོང་བ་ལས། བར་ན་ཁང་པ་བཟང་པོ་བསིལ་བ་ཞིག་ཡོད་དེ</s>
</p><p id="120">
<s id="120:1">དེ་དག་ལས་སྔར་དོང་བ་དག་ཁང་པ་ [206b.1]དེ་ན་བསྟི་ཞིང་འཁོད་དོ། །</s>
</p><p id="121">
<s id="121:1">བག་མ་སར་པ་ཡང་ཕྱིས་དེར་འོངས་ནས་</s>
<s id="121:2">གྱོས་པོ་ལ་འདིའི་འོག་ཏུ་བཞུགས་སུ་མི་རུང་གིས། མྱུར་དུ་ཐང་ལ་བཞུད་དོ་ཞེས་གསོལ་ནས།</s>
</p><p id="122">
<s id="122:1">བག་མས་སྨྲས་པ་བཞིན་དུ་ཐང་ལ་བྱུང་ངོ་། །</s>
</p><p id="123">
<s id="123:1">གཡོག་ཁ་ཅིག་འགྲོར་མ་བཏུབ་སྟེ། </s>
</p><p id="124">
<s id="124:1">ཁང་པའི་འོག་ཏུ་འདུག་འདུག་ [206b.2]པ་ལས་རིང་པོར་མ་ལོན་པར་</s>
<s id="124:2">བ་ལང་དང་། རྟ་ཅིག་དེར་འོངས་ནས།  ཀ་བ་ལ་རྙོགས་པ་དང་།</s>
<s id="124:3">ཁང་པ་རྡིབ་ནས་ཁང་པའི་འོག་ན་འདུག་པ་དག་ཁ་དག་གོ །</s>
</p><p id="125">
<s id="125:1">གྱོས་པོས་སེམས་པ་བདག་སྲོག་དང་བྲལ་བ་ལས་ཐར་བར་བྱས་པ་ནི། མནའ་མ་འདི་ཡིན་ནོ་སྙམ་ནས། </s>
</p><p id="126">
<s id="126:1">མནའ་མ་ [206b.3]ལ་ལྷག་པར་བྱམས་པའི་སེམས་སྐྱེས་སོ། །</s>
</p><p id="127">
<s id="127:1">དེ་ནས་ཡང་སོང་སོང་བ་ལས་</s>
<s id="127:2">ཆུ་གཤོང་ཅིག་ཏུ་རྩྭ་དང་ཆུར་ལྡན་པ་ཞིག་ཏུ་འདུག་པ་ལས།</s>
<s id="127:3">མནའ་མ་ཕྱིས་འོངས་ནས།</s>
</p><p id="128">
<s id="128:1">ཆུ་གཤོང་འདིར་བཞུགས་སུ་མི་རུང་གིས་མྱུར་དུ་འཕོས་ཤིག་ཅེས་གསོལ་པ་དང་།</s>
<s id="128:2">ལོགས་ཤིག་ཏུ་འཕོས་ [206b.4]མ་ཐག་ཏུ་གྲུ་ཆར་དྲག་པོ་བབ་ནས་སྔར་བཏབ་པའི་ཆུ་གཤོང་དུ་གཤའ་ཆེན་པོ་བྱུང་ངོ་། །</s>
</p><p id="129">
<s id="129:1">གྱོས་པོས་བསམས་པ། བདག་ལན་གཉིས་སུ་སྲོག་དང་བྲལ་བ་ལས་མནའ་མས་ཐར་བར་བྱས་སོ་སྙམ་ནས། </s>
</p><p id="130">
<s id="130:1">ཆས་ཏེ་སོང་བ་ལས་ཡུལ་དུ་ཕྱིན་ཏོ། །</s>
</p><p id="131">
<s id="131:1">དེ་ནས་གཉེན་རྣམས་ [206b.5]ལྷགས་ཏེ།  དགའ་བའི་གཏམ་བྱས་ནས་</s>
<s id="131:2"/>
<s id="131:3">སྟོན་མོ་ཆེན་པོ་བྱས་ཏེ།</s>
</p><p id="132">
<s id="132:1">ཉི་མ་གཅིག་གི་བར་དུ་</s>
<s id="132:2">དགའ་བའི་རྩེད་མོ་བྱས་སོ། །</s>
</p><p id="133">
<s id="133:1">འགྲོན་ཀུན་གྱེས་པའི་འོག་ཏུ་</s>
<s id="133:2"/>
<s id="133:3">མནའ་མ་རྣམས་བཀུག་སྟེ།</s>
</p><p id="134">
<s id="134:1">འདི་སྐད་ཅེས་བསྒོའོ། །</s>
<s id="134:2">ཁོ་བོ་ནི་ན་སོ་རྒས་ཏེ།</s>
</p><p id="135">
<s id="135:1">ལས་རྣམས་ཀྱིས་སྐྱོ་ནས་</s>
<s id="135:2">མནའ་མ་ཁྱེད་ [206b.6]རྣམས་ལ་ཁྱིམ་གྱི་ནོར་རྫས་གཏང་དགོས་ན་</s>
<s id="135:3">ཁྱོད་གང་གིས་བང་མཛོད་ཀྱི་ལྡེ་མིག་བཅང་ཞེས་དྲིས་ན།</s>
</p><p id="136">
<s id="136:1">མནའ་མ་ཆེན་མོ་དྲུག་ཆར་གྱིས་མི་ནུས་སོ། ། ཞེས་གསོལ་ན།</s>
</p><p id="137">
<s id="137:1">ནང་གི་ཆུང་ངུས་ནི་བདག་གིས་ནུས་སོ་ཞེས་གསོལ་ཏོ། །</s>
</p><p id="138">
<s id="138:1">དེ་ནས་ཁྱིམ་བདག་གིས་ཀྱང་བང་མཛོད་ཀྱི་ལྡེ་མིག་ཐམས་ [206b.7]ཅད་གཏད་དེ་</s>
</p><p id="139">
<s id="139:1">མནའ་མས་ཀྱང་དེ་བཞིན་དུ་ཉམས་སུ་བླངས་ནས་</s>
</p><p id="140">
<s id="140:1">ནངས་པར་ནི་སྔར་ལངས་ཤིང་</s>
<s id="140:2">ཁང་པའི་ནང་ཀུན་ཕྱག་དར་བྱས་ནས་ཆག་ཆག་བཏབ་བོ། །</s>
<s id="140:3">དེ་ནས་ཁ་ཟས་ཀྱི་གཡོས་བྱས་ནས་</s>
</p><p id="141">
<s id="141:1">སྔར་གྱོས་སྒྱུག་ལ་སོགས་ཏེ།  ཆེ་རིམས་ཀྱིས་ཟན་བྱིན་ནོ། །</s>
</p><p id="142">
<s id="142:1">དེའི་འོག་ཏུ་བྲན་ཁོལ་དང་། [207a.1]ལས་བྱེད་པ་རྣམས་ལ་ཟན་བྱིན་ནོ། །</s>
</p><p id="143">
<s id="143:1">སོ་སོར་ལས་ལ་བཙུད་ནས། </s>
</p><p id="144">
<s id="144:1">གདོད་བདག་ཟས་བཟའོ། །</s>
</p><p id="145">
<s id="145:1">རྟག་ཏུ་དེ་འདྲ་བར་བྱེད་པས་</s>
<s id="145:2">གྱོས་པོས་ཀྱང་བདག་གི་མནའ་མ་འདི་ནི་གཞན་དང་མི་འདྲ་སྟེ། ཐ་མལ་པ་ནི་མ་ཡིན་ནོ། །</s>
</p><p id="146">
<s id="146:1">དེ་ཅིའི་ཕྱིར་བུ་མོ་བདག་གི་མས་བསྒོ་བ་ [207a.2]ལྟར་མི་བྱེད་སྙམ་བསམས་ནས་</s>
<s id="146:2">འདི་སྐད་ཅེས་སྨྲས་སོ། །</s>
</p><p id="147">
<s id="147:1">ཁྱོད་ཁྱིམ་ནས་ཆས་པའི་ཚེ་</s>
<s id="147:2">ཁྱོད་ཀྱི་མས་རྟག་ཏུ་གོས་བཟང་པོ་གྱོན་ལ་ཁ་ཟས་ཞིམ་པོ་ཟོ་ཤིག །རྟག་ཏུ་མེ་ལོང་ལ་ལྟོས་ཤིག་ཅེས་</s>
<s id="147:3">བྱུང་བ་འདི་ཅིའི་ཐ་ཚིག་ཅེས་དྲིས་ནས</s>
<s id="147:4"/>
</p><p id="148">
<s id="148:1">མནའ་མས་པུས་མོ་གཉིས་ས་ལ་བཙུགས་ཏེ་ [207a.3]འདི་སྐད་ཅེས་གསོལ་ཏོ། །</s>
</p><p id="149">
<s id="149:1">བདག་གི་མས་གོས་བཟང་པོ་གྱོན་ཅིག་ཅེས་བསྒོ་བ་ནི། སྟེང་དུ་གྱོན་པའི་བཞག་གོས་ལྟ་བུ་ལ་</s>
<s id="149:2">རྟག་ཏུ་བག་བྱ་ཞིང་མ་རྙིངས་པར་གྱིས་ཤིག །</s>
<s id="149:3">འགྲོན་ནམ། ཕྱི་མི་དག་འོངས་ན་</s>
</p><p id="150">
<s id="150:1">གོས་མ་ངན་ཅིག་ཅེས་མཆིའོ། །</s>
<s id="150:2">རྟག་ཏུ་ཁ་ཟས་ཞིམ་པོ་ཟོ་ཤིག་ [207a.4]ཅེས་པ་ནི་</s>
<s id="150:3">ཁ་ཟས་ཞིམ་པོ་དང་བསོད་པ་ལ་བགྱི་བ་མ་ལགས་ཀྱི།</s>
<s id="150:4">སུ་བས་ཀྱང་ཕྱིས་ཟོས་ན་</s>
</p><p id="151">
<s id="151:1">བཀྲེས་པས་ཁ་ཟས་ཀུན་ཞིམ་མོ་ཞེས་མཆིའོ། །</s>
<s id="151:2">རྟག་ཏུ་མེ་ལོང་ལ་ལྟོས་ཤིག་ཟེར་བ་ནི་</s>
<s id="151:3">འཁར་བའམ། ལྕགས་ཀྱི་མེ་ལོང་ལ་ལྟ་བ་མ་ལགས་ཀྱི།</s>
<s id="151:4">སྔར་ལངས་ལ་ཕྱི་ནང་གི་ཕྱག་ [207a.5]དར་དང་། ཆག་ཆག་བཏབ་པ་དང་།</s>
<s id="151:5">ཁྲི་སྟན་བཏིང་བ་ལ་སོགས་པ་ལས་སུ་བགྱི་བ་རྣམས་ལེགས་པར་གྱིས་ཤིག་ཅེས་མཆི་སྟེ།</s>
</p><p id="152">
<s id="152:1">བདག་གི་མས་བསྒོ་བ་ནི་</s>
<s id="152:2">འདི་ལྟ་བུ་ལགས་སོ་ཞེས་གསོལ་པ་དང་།</s>
<s id="152:3">མནའ་མ་དེ་ལ་ལྷག་པར་ཡང་བྱམས་ཏེ།</s>
</p><p id="153">
<s id="153:1">ཁྱིམ་གྱི་ལས་ཐམས་ཅད་ [207a.6]གཏད་ནས་</s>
<s id="153:2">ཐམས་ཅད་བདེ་ཞིང་སྐྱིད་པར་གྱུར་ཏོ། །</s>
</p><p id="154">
<s id="154:1">དེའི་ཚེ་བྱ་དག་ཅིག་</s>
<s id="154:2">རྒྱ་མཚོའི་གླིང་ན་འབྲས་ཟ་ཟ་བ་ལས་</s>
<s id="154:3">འབྲས་ཀྱི་སྙེ་མ་ཁྱེར་ཏེ་འཕུར་ནས། རྒྱལ་པོའི་ཕོ་བྲང་གི་ཐད་ཀར་ཕྱིན་པ་དང་། འབྲས་ཀྱི་སྙེ་མ་དག་ཅིག་ཤོར་ཏེ།  ཕོ་བྲང་གི་ཐད་ཀར་ལྷུང་ངོ་། །</s>
<s id="154:4"/>
</p><p id="155">
<s id="155:1">འབྲས་ཀྱི་ [207a.7]སྙེ་མ་དེ་གཅིག་གིས་རྒྱལ་པོ་ལ་ཕུལ་ལོ། །</s>
<s id="155:2">རྒྱལ་པོས་ཀྱང་འབྲས་བཟང་པོ་འདི་ལྟ་བུ་དག་ནི་</s>
<s id="155:3">སྨན་དུ་རུང་ངེས་ཀྱིས་</s>
<s id="155:4">ས་བོན་དུ་བྱའོ་སྙམ་ནས</s>
</p><p id="156">
<s id="156:1">བློན་པོ་ཀུན་ལ་ཤས་ཤས་སུ་བགོས་ཏེ།  རྨོས་ཤིག་ཅེས་བསྒོའོ། །</s>
<s id="156:2">དེའི་ཚེ་ཁྱིམ་བདག་དེས་ཀྱང་ཉུང་ངུ་ཞིག་ཐོབ་ནས།</s>
</p><p id="157">
<s id="157:1">ཕྱིར་ཁྱིམ་ [207b.1]དུ་འོངས་ཏེ་མནའ་མ་ལ་འབྲས་འདི་རྨོས་ཤིག་ཅེས་བསྒོའོ། །</s>
<s id="157:2">མནའ་མ་དེས་ཀྱང་བསྒོ་བ་དེ་བཞིན་དུ་བྲན་ཁོལ་གཞན་བཏང་ནས།</s>
</p><p id="158">
<s id="158:1">ཞིང་གང་གཤིན་པར་རྨོས་ནས།  དེ་བཞིན་དུ་ལེགས་པར་སྐྱེས་ཏེ་འབྲས་མང་ཞིག་བྱུང་ངོ་། །</s>
</p><p id="159">
<s id="159:1">གཞན་གྱིས་རྨོས་པ་ལ་ནི་ལས་སུ་ལེགས་པར་མ་བྱས་ [207b.2]པས་གཅིག་ཀྱང་མ་སྐྱེས་སོ། །</s>
</p><p id="160">
<s id="160:1">དེའི་ཚེ་ན་རྒྱལ་པོའི་བཙུན་མོ་ནད་ཀྱིས་བཏབ་པ་ལས་སྨན་པས་དཔྱད་བྱས་ནས།</s>
</p><p id="161">
<s id="161:1">ན་བ་འདི་ལས་རྒྱ་མཚོའི་གླིང་གི་འབྲས་བྱིན་ན་འཚོའོ་ཞེས་དཔྱད་བྱས་སོ། །</s>
</p><p id="162">
<s id="162:1">རྒྱལ་པོས་ཀྱང་རྒྱ་མཚོའི་གླིང་གི་འབྲས་ཞིག་སོ་སོ་ནས་རྨེད་དུ་བཅུག་པར་དྲན་ནས།</s>
<s id="162:2"/>
</p><p id="163">
<s id="163:1">[207b.3]རྒྱ་མཚོའི་གླིང་གི་འབྲས་ཞིག་རྨེད་དུ་བཅུག་པ་ཡོད་དམ་མེད་ཅེས་དྲིས་ན།</s>
<s id="163:2"/>
</p><p id="164">
<s id="164:1">བློན་པོ་ཁ་ཅིག་གིས་ནི་འབྲས་རྨོས་པ་མ་སྐྱེས་སོ་ཞེས་མཆིའོ། །</s>
<s id="164:2">ཁ་ཅིག་གིས་ནི་འབྲས་ཀུན་བྱི་བས་འཚལ་ཏེ་མ་མཆིས་སོ་ཞེས་མཆིའོ། །</s>
<s id="164:3">དེའི་ཚེ་ན་ཁྱིམ་བདག་དེ་ཡང་ཕྱིར་ཁྱིམ་དུ་སོང་ནས་</s>
</p><p id="165">
<s id="165:1">མནའ་མ་དེ་ལ་ [207b.4]</s>
<s id="165:2"/>
<s id="165:3">སྔོན་འབྲས་ཤིག་རྨོར་བཅུག་པ་སྐྱེས་སམ་མ་སྐྱེས།</s>
</p><p id="166">
<s id="166:1">རྒྱལ་པོའི་བཙུན་མོ་ནད་ཀྱིས་བཏབ་སྟེ་སྨན་དུ་དགོས་སོ། །</s>
</p><p id="167">
<s id="167:1">མནའ་མས་གསོལ་པ།</s>
<s id="167:2">འབྲས་རྨོས་པ་དེ་རབ་ཏུ་ལེགས་ཏེ།</s>
</p><p id="168">
<s id="168:1">མི་གཅིག་གི་སྨན་དུ་མ་བས་ཀྱིས། ཡུལ་གཅིག་གི་མི་ཡང་སོས་པ་ཙམ་མཆིས་སོ། །</s>
</p><p id="169">
<s id="169:1">ཁྱིམ་ [207b.5]བདག་དེས་འབྲས་དེ་ལས་ཤས་ཅིག་རྒྱལ་པོ་ལ་ཕུལ་ནས། </s>
</p><p id="170">
<s id="170:1">རྒྱལ་པོས་ཀྱང་འབྲས་དེས་བཙུན་མོའི་སྨན་དཔྱད་བྱས་ནས།  བཙུན་མོ་ཡང་སོས་ཏེ།</s>
<s id="170:2">རྒྱལ་པོ་རབ་ཏུ་དགའ་ནས་བྱ་དགའ་མང་དུ་བྱིན་ནོ། །</s>
</p><p id="171">
<s id="171:1">དེའི་ཚེ་ན་ཤི་རི་ཏི་ཏའི་རྒྱལ་པོ་དང་། ཡུལ་མཉན་དུ་ཡོད་པའི་རྒྱལ་པོ་ [207b.6]གཉིས་གཅིག་ལ་གཅིག་མི་དགའ་བས་རྟག་ཏུ་མི་འདུམ་མོ། །</s>
<s id="171:2">དེའི་ཚེ་ན་ཤི་རི་ཏི་ཏའི་རྒྱལ་པོས་མཉན་ཡོད་ཀྱི་རྒྱལ་པོ་དེ་ལ་བློན་པོ་མཛངས་པ་མཁས་ཞིང་བློ་དང་ལྡན་པ་ཡོད་དམ་མེད་པ་བགམ་མོ་སྙམ་ནས</s>
</p><p id="172">
<s id="172:1">ཕོ་ཉ་ཅིག་ཡུལ་མཉན་ཡོད་དུ་བཏང་ནས། </s>
</p><p id="173">
<s id="173:1">ཕོ་ཉ་དེ་ལ་རྒོད་མ་མ་ [207b.7]སྨད་གཉིས་མ་དང་བུ་འདྲ་བར་སྤུ་མདོག་གཅིག་པ།</s>
<s id="173:2"/>
<s id="173:3">བྱེ་བྲག་མི་ཕྱེད་པ། རྒོད་སྨད་གཉིས་བསྒྲིགས་ཏེ།</s>
</p><p id="174">
<s id="174:1">མ་ནི་གང་ཡིན་བུ་ནི་གང་ཡིན་བྱེ་བྲག་ཕྱེས་ཤིག་ཅེས་སྤྲིང་ངོ་། །</s>
</p><p id="175">
<s id="175:1">རྒྱལ་པོ་དང་བློན་པོ་རྣམས་ཀྱིས་བལྟས་ན་གཅིག་གིས་ཀྱང་བྱེ་བྲག་མ་ཕྱེད་དོ། །</s>
</p><p id="176">
<s id="176:1">དེ་ནས་ཁྱིམ་བདག་དེ་ཁྱིམ་ [208a.1]དུ་འོངས་ནས། </s>
</p><p id="177">
<s id="177:1">མནའ་མས་གཏམ་ཅི་གསན་ཞེས་ཞུས་ན། </s>
</p><p id="178">
<s id="178:1">གཏམ་འདི་ལྟ་བུ་དག་གྲག་གོ་ཞེས་མནའ་མ་ལ་རྒྱས་པར་གཏམ་བྱས་སོ། །</s>
</p><p id="179">
<s id="179:1">མནའ་མས་གསོལ་པ།</s>
<s id="179:2">འདི་ནི་ཤིན་ཏུ་རིག་པར་ཡང་སླའོ། །</s>
</p><p id="180">
<s id="180:1">རྒོད་མ་མ་སྨད་གཉིས་ཐོགས་ལ་ལྷན་ཅིག་ཏུ་རྩྭ་བཟང་ [208a.2]པོ་ཞིག་བྱིན་ཅིག་དང་། མ་གང་ཡིན་པ་དེ་ནི་རྩྭ་མཆུས་ཕུལ་ཏེ་བུ་ལ་སྟོབས་སོ། །</s>
</p><p id="181">
<s id="181:1">ཁྱིམ་བདག་གིས་མནའ་མས་སྨྲས་པ་བཞིན་དུ་རྒྱལ་པོ་ལ་གསོལ་ནས།  རྒྱལ་པོས་ཀྱང་རྩྭ་བྱིན་ཏེ་བལྟས་ན་དེ་བཞིན་དུ་གྱུར་ཏེ། མ་དང་བུ་ཡང་རྟོགས་ནས།</s>
</p><p id="182">
<s id="182:1">ཕོ་ཉ་དེ་ལ་མ་ནི་འདིའོ། །  [208a.3]བུ་ནི་འདིའོ་ཞེས་སྨྲས་པས།</s>
<s id="182:2">དེ་བཞིན་དུ་སྨྲས་པ་བཞིན་ཏེ། མ་ནོར་ཏོ་ཞེས་སྨྲས་སོ། །</s>
<s id="182:3"/>
</p><p id="183">
<s id="183:1">དེ་ནས་ཕོ་ཉ་དེ་རང་ཡུལ་དུ་སོང་ནས། </s>
</p><p id="184">
<s id="184:1">རྒྱལ་པོ་དེ་ལ་དེ་བཞིན་དུ་རྒྱས་པར་གསོལ་ཏོ། །</s>
<s id="184:2"/>
</p><p id="185">
<s id="185:1">དེ་ནས་ཡང་ཕོ་ཉ་ཅིག་བཏང་སྟེ། </s>
</p><p id="186">
<s id="186:1">སྦྲུལ་སྦོམ་ཕྲ་དང་། རིང་ཐུང་མཉམ་ལ་འདྲ་བ་གཉིས་ཤིག་ [208a.4]བསྐུར་ནས། </s>
</p><p id="187">
<s id="187:1">སྦྲུལ་འདི་གཉིས་ལ་ཕོ་ནི་གང་། མོ་ནི་གང་ཡིན་པ་བྱེ་བྲག་ཕྱེས་ཤིག་ཅེས་བསྒོའོ། །</s>
<s id="187:2">རྒྱལ་པོ་རབ་གསལ་རྒྱལ་དང་བློན་པོ་རྣམས་འདུས་ཏེ་ དཔྱད་ན་ གཅིག་གིས་ཀྱང་མ་རྟོགས་སོ། །</s>
</p><p id="188">
<s id="188:1">དེ་ནས་ཁྱིམ་བདག་དེས་ཁྱིམ་དུ་མནའ་མ་ལ་དྲིས་ནས། </s>
</p><p id="189">
<s id="189:1">མནའ་མས་བསྟན་ [208a.5]པ་རས་འཇམ་མོ་ཞིག་ཐིང་ལ་སྦྲུལ་དེའི་སྟེང་དུ་ཞོག་ཅིག་དང་།</s>
<s id="189:2">གང་མོ་ཡིན་པ་དེ་ནི་ཅང་མི་འགུལ་བར་ཉལ་ལོ། །</s>
<s id="189:3">གང་ཕོ་ཡིན་པ་དེ་ནི་མི་བཟོད་དེ་ འདུག་ཏུ་མི་བཏུབ་པའི་རིགས་སོ། །</s>
</p><p id="190">
<s id="190:1">ཅིས་མངོན་ཞེ་ན། </s>
</p><p id="191">
<s id="191:1">གང་མོར་གྱུར་པ་དེ་ནི་འཇམ་ཞིང་ཡང་བ་ལ་ཆགས་སོ། །</s>
</p><p id="192">
<s id="192:1">གང་ཕོར་གྱུར་ [208a.6]པ་དེ་ནི་རང་བཞིན་གྱིས་ཁྲོས་པས་འཇམ་པོ་ལ་མི་བཟོད་དེ། </s>
</p><p id="193">
<s id="193:1">ཉལ་དུ་མི་བཏུབ་པས་དེས་རྟོགས་པར་འགྱུར་རོ། །</s>
<s id="193:2">ཁྱིམ་བདག་དེས་རྒྱལ་པོ་ལ་དེ་བཞིན་དུ་གསོལ་ཏེ།</s>
</p><p id="194">
<s id="194:1">མནའ་མས་སྨྲས་པ་བཞིན་དུ་བྱས་ན། </s>
</p><p id="195">
<s id="195:1">ཕོ་གང་ཡིན་པ་དང་མོ་གང་ཡིན་པ་བྱེ་བྲག་ལེགས་པར་ཕྱེད་དོ། ། </s>
</p><p id="196">
<s id="196:1">[208a.7]ཕོ་ཉ་དེ་ལ་འདི་ནི་ཕོ་ཡིན་ནོ། ། འདི་ནི་མོ་ཡིན་ནོ་ཞེས་བསྒོ་ནས།</s>
</p><p id="197">
<s id="197:1">དེ་བཞིན་དུ་མ་ནོར་ཏོ་ཞེས་མཆིའོ། །</s>
<s id="197:2">དེ་ནས་རྒྱལ་པོ་དེ་ཤིན་ཏུ་དགའ་ནས།</s>
</p><p id="198">
<s id="198:1">དེ་ལ་ནོར་བུ་རིན་པོ་ཆེ་མང་དུ་བྱ་དགར་བྱིན་ནོ། །</s>
</p><p id="199">
<s id="199:1">དེ་ནས་ཡང་ཤིང་འདོམ་དོ་དོ་བ། སྦོམ་ཕྲ་མཉམ་པ། ཁྱད་པར་མེད་པ། [208b.1]འཛེར་པ་དང་། སྟ་རེ་དང་སྟེའུའི་རྗེས་མེད་པ་ཞིག་བསྐུར་ཏེ། </s>
</p><p id="200">
<s id="200:1">ཤིང་འདིའི་མགོ་མཇུག་གང་ཡིན་པ་བྱེ་བྲག་ཕྱེས་ཤིག་ཅེས་བསྒོའོ། །</s>
<s id="200:2">རྒྱལ་པོ་དང་བློན་པོ་རྣམས་འདུས་ཏེ་དཔྱད་ན། གཅིག་གིས་ཀྱང་མ་ཤེས་ཏེ།</s>
</p><p id="201">
<s id="201:1">ཁྱིམ་བདག་དེས་ཡང་མནའ་མ་ལ་དྲིས་པ་</s>
<s id="201:2"/>
<s id="201:3">འདི་ནི་ཤིན་ཏུ་སླ་སྟེ།</s>
</p><p id="202">
<s id="202:1">[208b.2]ཤིང་འདིའི་མགོ་མཇུག་རྟོགས་པར་འདོད་ན་ཆུའི་ནང་དུ་ཞོག་ཤིག་དང་།</s>
<s id="202:2">རྩ་བ་ནི་ཐུར་དུ་ནུབ་ཀྱི་མགོ་ནི་ཕྱིར་འབྱུང་བའི་རིགས་སོ། །</s>
</p><p id="203">
<s id="203:1">ཁྱིམ་བདག་དེས་ཀྱང་རྒྱལ་པོ་ལ་དེ་བཞིན་དུ་གསོལ་ཏེ། </s>
</p><p id="204">
<s id="204:1">མནའ་མས་སྨྲས་པ་བཞིན་དུ་བྱས་ནས། </s>
</p><p id="205">
<s id="205:1">མགོ་མཇུག་རྟོགས་པར་གྱུར་ཏེ། </s>
</p><p id="206">
<s id="206:1">[208b.3]འདི་ནི་མགོའོ་འདི་ནི་རྩ་བའོ་ཞེས་བསྒོའོ། །</s>
<s id="206:2">ཕོ་ཉས་ཀྱང་དེ་བཞིན་ཏེ་བདེན་ནོ་ཞེས་སྨྲས་སོ། །</s>
</p><p id="207">
<s id="207:1">དེ་ནས་རྒྱལ་པོ་རབ་ཏུ་དགའ་ནས། </s>
</p><p id="208">
<s id="208:1">དེ་ལ་བྱ་དགའ་མང་དུ་བྱིན་ནོ། །</s>
</p><p id="209">
<s id="209:1">ཕོ་ཉ་དེ་ཕྱིར་ཡུལ་དུ་ཕྱིན་ནས་རྒྱལ་པོ་དེ་ལ་རྒྱས་པར་གསོལ་པ་དང་།</s>
<s id="209:2"/>
<s id="209:3">རྒྱལ་པོ་དེས་ཕོ་ཉ་ལ་རིན་པོ་ཆེ་མང་ [208b.4]དུ་བསྐུར་ཏེ།</s>
</p><p id="210">
<s id="210:1">རྒྱལ་པོ་ཆེན་པོ་དེ་ལ་བློན་པོ་མཛངས་པ། བློ་དང་ལྡན་པ་ཡོད་ཀྱིས། འདི་དག་ཕུལ་ལ་ཕྱིན་ཅད་འདུམ་པར་བྱའོ་ཞེས་སྨྲས་ན། </s>
</p><p id="211">
<s id="211:1">རྒྱལ་པོ་རབ་གསལ་རྒྱལ་གྱིས་དེ་ལྟ་བུར་གྱུར་པ་ལ་རབ་ཏུ་དགའ་སྟེ། </s>
</p><p id="212">
<s id="212:1">ཁྱིམ་བདག་དེ་ལ་ཁྱོད་ཀྱིས་དེ་དག་ཅི་ལྟར་རྟོགས་ཤིང་ཤེས་ [208b.5]ཞེས་བཀའ་སྩལ་ཏོ། །</s>
</p><p id="213">
<s id="213:1">ཁྱིམ་བདག་གིས་གསོལ་པ།</s>
<s id="213:2">འདི་ནི་བདག་གིས་རྟོགས་པ་མ་ལགས་ཀྱི། བདག་གི་མནའ་མ་བློ་དང་ལྡན་པ་ཞིག་མཆིས་པ་དེས་རྟོགས་སོ། །</s>
</p><p id="214">
<s id="214:1">རྒྱལ་པོས་དེ་སྐད་ཅེས་གསོལ་པ་གསན་ནས་རབ་ཏུ་དགའ་སྟེ། </s>
</p><p id="215">
<s id="215:1">ཁྱིམ་བདག་གི་མནའ་མ་དེ་ [208b.6]ད་ཕྱིན་ཅད་ང་དང་མིང་སྲིང་དུ་བྱའོ་ཞེས་བཀའ་སྩལ་ཏོ། །</s>
</p><p id="216">
<s id="216:1">ཁྱིམ་བདག་གི་མནའ་མ་དེ་ཕྱིས་སེམས་ཅན་དང་ལྡན་པར་གྱུར་ཏེ། </s>
</p><p id="217">
<s id="217:1">ཟླ་བ་དགུ་ཚང་ནས་སྒོ་ང་སུམ་ཅུ་རྩ་གཉིས་བྱུང་སྟེ། </s>
</p><p id="218">
<s id="218:1">སྒོ་ང་རེ་རེའི་ནང་ནས་བུ་ཁྱེའུ་མངའ་བྱད་ལེགས་པ་བལྟ་ན་སྡུག་པ་རེ་རེ་བྱུང་ངོ་། །</s>
</p><p id="219">
<s id="219:1">བུ་དེ་དག་ [208b.7]ཆེར་སྐྱེས་ནས་དཔའ་ཁྱད་ནི་ཟླ་མེད་དེ། </s>
</p><p id="220">
<s id="220:1">གཅིག་གིས་ཀྱང་མི་སྟོང་ཐུབ་པར་གྱུར་ཏོ། །</s>
</p><p id="221">
<s id="221:1">བུ་དེའི་ཕ་མ་ཡང་བུ་དེ་དག་ལ་རབ་ཏུ་སྡུག་པར་སེམས་ཏེ། </s>
</p><p id="222">
<s id="222:1">ཡུལ་མི་ཐམས་ཅད་ཀྱང་དེ་དག་ལ་བག་བྱེད་དོ། ། ཕྱིས་ཡུལ་དེ་ན་རིགས་འཐུན་པ་ཆེ་ཞིང་ མཐོ་བ་ལས་ཆུང་མ་ཡང་བླངས་སོ། །</s>
</p><p id="223">
<s id="223:1">[209a.1]དེའི་ཚེ་ན་ལྷ་མཚམས་མ་དད་པའི་སེམས་དང་ལྡན་པས་སངས་རྒྱས་དང་དགེ་འདུན་སྤྱན་དྲངས་ཏེ། </s>
</p><p id="224">
<s id="224:1">བཅོམ་ལྡན་འདས་ཀྱིས་ཆོས་བསྟན་པས་ཁྱིམ་གང་གི་མི་ཐམས་ཅད་ཀྱིས་རྒྱུན་དུ་ཞུགས་པའི་འབྲས་བུ་ཐོབ་པར་གྱུར་ན། </s>
</p><p id="225">
<s id="225:1">ཁྱེའུ་ནང་གི་ཐ་ཆུངས་འབའ་ཞིག་ [209a.2]གིས་འབྲས་བུ་མ་ཐོབ་བོ། །</s>
<s id="225:2">ཁྱེའུ་དེ་གླང་པོ་ཆེ་ལ་ཞོན་ནས་</s>
</p><p id="226">
<s id="226:1">གྲོང་ཁྱེར་ཕྱི་རོལ་ཏུ་རྩེར་སོང་བ་ལས།</s>
<s id="226:2">གྲོང་ཁྱེར་དེའི་ཕྱི་རོལ་ཏུ་ཆུ་ཆེན་པོ་ཞིག་འབབ་པ་ལ་ཟམ་པ་ཞིག་ཡོད་དེ</s>
</p><p id="227">
<s id="227:1">ཁྱེའུ་དེ་ཟམ་པའི་སྟེང་དུ་ཕྱིན་པ་དང་། བློན་པོ་ཆེན་པོའི་བུ་ཞིག་ཀྱང་ཤིང་རྟའི་ནང་ན་འདུག་སྟེ་ ཕྱི་རོལ་ [209a.3]ནས་ནང་དུ་འོངས་པ་དང་།</s>
<s id="227:2">ཟམ་པའི་སྟེང་དུ་ཕྲད་པ་ལས་གཉི་ག་ཆོ་རིགས་ཀྱིས་བསྙེམས་ནས།</s>
</p><p id="228">
<s id="228:1">གཅིག་གིས་གཅིག་ལ་མ་བྱོལ་ལོ། །</s>
<s id="228:2">ལྷ་མཚམས་མའི་བུ་ཁྲོས་ནས།</s>
</p><p id="229">
<s id="229:1">གླང་པོ་ཆེ་ལ་ཞོན་བཞིན་དུ་བློན་པོ་ཆེན་པོའི་བུ་ཤིང་རྟ་དང་བཅས་པ་ཟམ་པའི་འོག་ཏུ་བོར་རོ། །</s>
</p><p id="230">
<s id="230:1">བློན་ [209a.4]པོའི་བུ་དེ་ལུས་དང་རྐང་ལག་སྨས་ནས་ངུས་ཏེ་ཁྱིམ་དུ་འོངས་ནས</s>
</p><p id="231">
<s id="231:1">ཕ་མ་ལ་འདི་སྐད་དུ་ལྷ་མཚམས་མའི་བུས་བདག་མ་ནོངས་པར་འདི་ལྟར་གནོད་པ་བགྱིས་ནས་ལུས་ཀུན་གནད་དོ། ། ཞེས་གསོལ་ཏོ། །</s>
</p><p id="232">
<s id="232:1">བློན་པོ་ཆེན་པོ་དེ་ཤིན་ཏུ་མི་དགའ་བར་གྱུར་ནས། </s>
</p><p id="233">
<s id="233:1">བུ་དེ་དག་ནི་ཤིན་ [209a.5]ཏུ་ཡང་སྟོབས་ཆེ་བའི་སྟེང་དུ་རྒྱལ་པོ་དང་མོ་ཉེ་བས་རྩོད་པར་དཀའ་ན།  འོན་ཀྱང་དེ་ལ་ནི་རྐུ་ལྟོ་ཞིག་བྱའོ། ། སྙམ་ནས་</s>
<s id="233:2">རིན་པོ་ཆེ་སྣ་བདུན་ལས་བྱས་པའི་འཁར་བ་སུམ་ཅུ་རྩ་གཉིས་ཞིག་བྱས་ཏེ། འཁར་བའི་ནང་དུ་རལ་གྲི་སོ་རྣོན་པོ་རེ་རེ་བཅུག་ནས་</s>
<s id="233:3">ཁྱེའུ་སུམ་ཅུ་རྩ་གཉིས་པོ་དེ་ [209a.6]ལ་རེ་རེ་བྱིན་ནས་འདི་སྐད་ཅེས་བསྒོའོ། །</s>
<s id="233:4">ཁྱོད་ནི་གཞོན་དར་ལ་བབ་པས་རྩེ་བའི་དུས་ལ་བབ་སྟེ ཁྱོད་ཀྱི་ཕྱིར་རྩེ་བའི་རྐྱེན་དུ་འཁར་བ་འདི་དག་བྱས་ཀྱིས། ཁྱོད་རྣམས་ཐོགས་ལ་རྩེས་ཤིག་ཅེས་བསྒོའོ། །</s>
<s id="233:5">ཁྱེའུ་དེ་དག་ཀྱང་ཤིན་ཏུ་དགའ་ནས་འཁར་བ་དེ་དག་བླངས་ནས་རེ་རེ་ཐོགས་ [209a.7]སོ། །</s>
</p><p id="234">
<s id="234:1">རྒྱལ་པོའི་ཁྲིམས་ཀྱིས་རྒྱལ་པོ་དང་ཕྲད་པ་ན་མཚོན་ཐོགས་སུ་མི་གནང་ངོ་། །</s>
</p><p id="235">
<s id="235:1">དེ་དག་འཁར་བ་ཐོགས་ཏེ་རྒྱལ་པོའི་ཞབས་འབྲིང་ལ་འཁོད་པ་ལས་བློན་པོ་དེས་རྒྱལ་པོ་ལ་འདི་སྐད་དུ་ཕྲ་མ་གསོལ་ཏོ། །</s>
</p><p id="236">
<s id="236:1">ལྷ་མཚམས་མའི་བུ་སུམ་ཅུ་རྩ་གཉིས་པོ་དེ་ནི་གཞོན་ཞིང་ [209b.1]དར་ལ་བབ་སྟེ། </s>
</p><p id="237">
<s id="237:1">སྟོབས་ཀྱིས་ནི་མི་གཅིག་གིས་ཀྱང་མི་སྟོང་ཐུབ་པ་དེ་དག་ནི་རྒྱལ་པོ་ལ་གནོད་པ་ཞིག་བགྱིད་པར་སེམས་སོ་ཞེས་གསོལ་ཏོ། །</s>
</p><p id="238">
<s id="238:1">འོན་ཀྱང་རྒྱལ་པོ་དེ་དག་ལ་ཐུགས་མ་ཆེས་པ་མེད་པ་ལས། བློན་པོས་ཡང་གསོལ་པ།</s>
<s id="238:2">བདག་གིས་སྔར་གསོལ་བ་འདི་བདེན་ཏེ། [209b.2]རྫུན་མ་ལགས་པར་རྟག་ཏུ་གདའོ། ། ཁྱེའུ་འདི་དག་གི་ལག་ན་ཐོགས་པའི་འཁར་བ་འདི་དག་གི་ནང་ན་རལ་གྲི་རེ་རེ་མཆིས་པས་གནོད་པར་བགྱིད་དུ་མངོན་ནོ། །</s>
</p><p id="239">
<s id="239:1">བློན་པོས་གསོལ་པ་བཞིན་དུ་ཁྱེའུ་དེ་དག་གི་འཁར་བ་བལྟས་ན་མཚོན་ཡོད་པར་གྱུར་ནས། </s>
</p><p id="240">
<s id="240:1">གཅིག་ནས་ཀྱང་ [209b.3]གཅིག་བོས་ཏེ་གྱད་ཀྱིས་བཟུང་ནས་ཀུན་བསད་དོ། །</s>
</p><p id="241">
<s id="241:1">ཁྱེའུ་དེ་དག་གི་མགོ་བཅད་ནས་ཁྱེའུ་དེ་དག་གི་མགོ་སུམ་ཅུ་རྩ་གཉིས་སྒྲོམ་ཅིག་གི་ནང་དུ་བཅུག་ནས། </s>
</p><p id="242">
<s id="242:1">ཁ་ལེགས་པར་བཅད་དེ། </s>
</p><p id="243">
<s id="243:1">སྲིང་མོའི་སྟེང་དུ་བསྐུར་རོ། །</s>
<s id="243:2">དེའི་ཚེ་ན་ཁྱེའུ་དེ་དག་གི་མས་སངས་རྒྱས་དང་། དགེ་ [209b.4]འདུན་སྤྱན་དྲངས་པ་ལས།</s>
<s id="243:3">རྒྱལ་པོས་སྒྲོམ་བུ་བསྐུར་ཏེ་འོངས་ནས། དེའི་ནང་ནས་མཆོད་པ་བྱེད་པའི་མཐུད་མ་ཞིག་ཡོད་ཡང་དག་སྙམ་ནས་</s>
</p><p id="244">
<s id="244:1">སྒྲོམ་ཁ་ཕྱེས་པ་ལས། བཅོམ་ལྡན་འདས་ཀྱིས་རེ་ཞིག་སྒྲོམ་ཁ་མ་འབྱེད་པར་ཞལ་ཟས་གསོལ་ལགས་ནས་ཕྱེས་ཤིག་ཅེས་ [209b.5]བཀའ་སྩལ་ཏོ། །</s>
</p><p id="245">
<s id="245:1">དེ་ནས་ཞལ་ཟས་གསོལ་ནས།</s>
<s id="245:2"/>
<s id="245:3">བཅོམ་ལྡན་འདས་ཀྱིས་ཁྱེའུའི་མ་ལ་ཆོས་བསྟན་པ།</s>
<s id="245:4">ལུས་འདི་ནི་མི་རྟག་པ་སྟེ། སྡུག་བསྔལ་བ་སྟོང་པ་བདག་མེད་པ།</s>
<s id="245:5">སྙིང་པོ་མེད་པ།</s>
<s id="245:6">རིང་པོར་མི་ཐོགས་པ།</s>
<s id="245:7">ཀུན་ནས་ཉོན་མོངས་པས་བཅིངས་ཤིང་ [209b.6]གླགས་པ། སྡུག་བསྔལ་གྱིས་གཟིར་བ་སྟེ།</s>
</p><p id="246">
<s id="246:1">འདོད་པ་དང་བྱེ་བྲལ་བའི་མྱ་ངན་གྱིས་ལུས་འདི་ཆུད་ཟོས་ཏེ་ཕན་པ་མེད་དེ། </s>
</p><p id="247">
<s id="247:1">གང་མཁས་པ་ཤེས་རབ་ཅན་གྱིས་ནི་དོན་འདི་རྟོགས་པར་འགྱུར་རོ། །ཞེས་བཀའ་སྩལ་ཏོ། །</s>
</p><p id="248">
<s id="248:1">ལྷ་མཚམས་མས་ཀྱང་དོན་རྟོགས་ནས་ལན་ [209b.7]ཅིག་ཕྱིར་མི་ལྡོག་པའི་འབྲས་བུ་ཐོབ་པར་གྱུར་ཏེ། </s>
</p><p id="249">
<s id="249:1">རབ་ཏུ་དགའ་མགུ་རངས་ནས་ཐལ་མོ་སྦྱར་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
</p><p id="250">
<s id="250:1">བཅོམ་ལྡན་འདས་བདག་ལ་ཐུགས་བརྩེ་བའི་སླད་དུ་བདག་གིས་གསོལ་བ་འདི་བཞི་ཞིག་གནང་བར་མཛད་དུ་གསོལ། </s>
</p><p id="251">
<s id="251:1">བདག་ [210a.1]གིས་གསོལ་བ་བཞི་ལ་གཅིག་ནི་དགེ་སློང་ནད་པ་རྣམས་ལ་ནད་ཀྱི་རྐྱེན་སྨན་དང་། བཟའ་བ་དང་། བཏུང་བ་ཡིད་བཞིན་དུ་སྩལ་བ་དང་།</s>
<s id="251:2">གཉིས་ནི་དགེ་སློང་ནད་པའི་གཡོག་བགྱིད་པའི་བཟའ་བ་དང་། བཏུང་བ་ཡིད་བཞིན་དུ་སྦྱར་བ་དང་།</s>
<s id="251:3">གསུམ་ [210a.2]པ་ནི་དགེ་སློང་འགྲོན་པོའི་ཡོ་བྱད་སྦྱོར་བ་དང་།</s>
<s id="251:4">བཞི་ནི་དགེ་སློང་འགྲོན་དུ་འགྲོ་བའི་རྒྱགས་དང་ཡོ་བྱད་སྦྱར་བར་འཚལ་ལོ། །</s>
<s id="251:5">དེ་ཅིའི་སླད་དུ་ཞེ་ན།</s>
</p><p id="252">
<s id="252:1">དགེ་སློང་ནད་པ་དག་ནི་ནད་ཀྱི་རྐྱེན་སྨན་དང་། བཟའ་བ་དང་། བཏུང་བ་དང་། མི་ལྡན་པ་ནད་འཚོ་དཀའ་སྟེ།  གལ་ཏེ་ [210a.3]ན་ཡང་ཚེའི་བར་ཆད་དུ་ཡང་འགྱུར་རོ། །</s>
<s id="252:2">དགེ་སློང་ནད་གཡོག་ཀྱང་ཁ་ཟས་མེད་པའི་རྐྱེན་གྱིས་</s>
<s id="252:3">བསོད་སྙོམས་བགྱིད་དོ། །</s>
</p><p id="253">
<s id="253:1">བསོད་སྙོམས་ལ་དུས་མ་མཆིས་ཏེ། </s>
</p><p id="254">
<s id="254:1">གལ་ཏེ་འཕྱིས་སམ་འདོད་པ་མ་རྙེད་ན། </s>
</p><p id="255">
<s id="255:1">ནད་པ་ཞེ་སྡང་སྐྱེས་ཏེ། </s>
</p><p id="256">
<s id="256:1">ནད་འཚོ་དཀའ་བས།</s>
<s id="256:2">དེ་ལ་ཡང་ཁ་ཟས་ [210a.4]འབུལ་བར་འཚལ་ལོ། །</s>
<s id="256:3">ཤུལ་རིང་པོ་ནས་མཆིས་པའི་དགེ་སློང་ཡུལ་མ་འདྲིས་ཏེ། བཤེས་མ་མཆིས་པས་བསོད་སྙོམས་བགྱིད་དོ། །</s>
</p><p id="257">
<s id="257:1">བསོད་སྙོམས་བགྱིད་པ་ན་</s>
<s id="257:2">ཁྱིའམ་མ་རུངས་པས་གཙེས་ན་</s>
<s id="257:3"/>
<s id="257:4">ཞེ་སྡང་སྐྱེས་ཏེ།</s>
<s id="257:5">བཟོད་པ་ཉམས་པར་འགྱུར་བས་</s>
<s id="257:6">དེ་ལ་ཡང་ཁ་ཟས་འབུལ་ [210a.5]བར་འཚལ་ལོ། །</s>
<s id="257:7">དགེ་སློང་འགྲོན་དུ་མཆི་བ་གྲོགས་དང་ལྡན་པ་ཡང་</s>
<s id="257:8">རྒྱགས་མ་མཆིས་པས་</s>
<s id="257:9">གྲོགས་པོ་དང་བྲལ་ན</s>
</p><p id="258">
<s id="258:1">ཤུལ་དུ་གཅན་གཟན་མང་པོའམ།</s>
<s id="258:2">མི་རྒོད་མ་རུངས་པ་མཆིས་ཏེ།</s>
</p><p id="259">
<s id="259:1">གཅིག་པུ་སོང་ན་</s>
</p><p id="260">
<s id="260:1">དེ་ཡང་ལུས་ཀྱི་བར་ཆད་དུ་འགྱུར་བས། དེའི་དགོས་པ་ཡང་སྦྱར་ [210a.6]བར་འཚལ་ལོ། །</s>
<s id="260:2">དེའི་ཚེ་བཅོམ་ལྡན་འདས་ཀྱིས་ལྷ་མཚམས་མས་གསོལ་པ་བཞི་གསན་ནས།</s>
</p><p id="261">
<s id="261:1">ཤིན་ཏུ་ལེགས་སོ་ཞེས་བསྔགས་ཏེ། </s>
</p><p id="262">
<s id="262:1">ཁྱོད་ཀྱིས་གསོལ་པ། བཞི་པོ་འདིའི་བསོད་ནམས་རྒྱ་ཆེན་པོ་ནི་སངས་རྒྱས་ལ་མཆོད་པ་བྱས་པ་དང་། ཐ་མི་དད་དོ་ཞེས་བཀའ་ [210a.7]སྩལ་ནས། </s>
</p><p id="263">
<s id="263:1">དགེ་འདུན་དང་བཅས་ཏེ། </s>
</p><p id="264">
<s id="264:1">སླར་རྒྱལ་བུ་རྒྱལ་བྱེད་ཀྱི་ཚལ་དུ་གཤེགས་སོ། །</s>
</p><p id="265">
<s id="265:1">བཅོམ་ལྡན་འདས་གཤེགས་པའི་འོག་ཏུ་</s>
<s id="265:2">སྒྲོམ་བུ་ཕྱེས་ཏེ་བལྟས་ན།</s>
</p><p id="266">
<s id="266:1">བུའི་མགོ་སུམ་ཅུ་རྩ་གཉིས་ཡོད་པར་མཐོང་ནས། </s>
</p><p id="267">
<s id="267:1">འདོད་པ་དང་བྲལ་བའི་ཕྱིར་མི་དགའ་བར་ནི་མ་གྱུར་ཏོ། ། </s>
</p><p id="268">
<s id="268:1">[210b.1]འདི་སྐད་དུ་</s>
<s id="268:2">ཀྱེ་མ་</s>
<s id="268:3">མི་ཅིག་སྐྱེས་པ་ལ་ཚེ་ཟད་པ་ཡང་ཡོད་དེ་དེ་རིང་པོར་མ་ཐོགས་སོ། །</s>
</p><p id="269">
<s id="269:1">ད་ཡང་རྒྱུད་ལྔ་གང་དུ་སྡུག་བསྔལ་མྱོང་བར་གྱུར་ཅེས་སྨྲས་སོ། །</s>
</p><p id="270">
<s id="270:1">ཁྱེའུ་སུམ་ཅུ་རྩ་གཉིས་ཀྱི་མའི་རིགས་སུ་ཉེ་བ་རྣམས་དེ་ལྟ་བུར་གྱུར་པ་ཐོས་ནས་</s>
<s id="270:2">ཤིན་ཏུ་མི་དགའ་སྟེ་ཞེ་སྡང་སྐྱེས་ནས།</s>
</p><p id="271">
<s id="271:1">འདི་ [210b.2]སྐད་དུ་</s>
<s id="271:2">རྒྱལ་པོ་ཆེན་པོ་ནི་འདི་ལྟར་མཉེས་པ་ཐམས་ཅད་ཀུན་བསད་ཀྱིས་དམག་པ་སོགས་ལ་དགྲ་བྱ་བར་འདོང་ངོ་ཞེས་སྨྲས་ནས།</s>
</p><p id="272">
<s id="272:1">དམག་གི་དཔུང་བསགས་ཏེ་རྒྱལ་པོའི་ཕོ་བྲང་བསྐོར་ཏོ། །</s>
</p><p id="273">
<s id="273:1">དེའི་ཚེ་ན་རྒྱལ་པོ་དེ་སྐྲག་ནས་སངས་རྒྱས་གང་ན་བ་དེར་བྲོས་སོ། །</s>
</p><p id="274">
<s id="274:1">དེ་དག་གིས་ [210b.3]དེ་སྐད་ཐོས་ནས་དམག་གི་དཔུང་གིས་རྒྱལ་བུ་རྒྱལ་བྱེད་ཀྱི་ཚལ་ཡང་བསྐོར་ཏོ། །</s>
</p><p id="275">
<s id="275:1">དེའི་ཚེ་ཀུན་དགའ་བོས་རྒྱལ་པོ་རབ་གསལ་རྒྱལ་གྱིས་ལྷ་མཚམས་མའི་བུ་སུམ་ཅུ་རྩ་གཉིས་བསད་དེ།  མའི་རིགས་སུ་གཏོགས་པ་རྣམས་ཀྱིས་ཤ་གཉེར་དུ་འོངས་སོ། ། ཞེས་ཐོས་ [210b.4]ནས་</s>
<s id="275:2">པུས་མོ་ས་ལ་བཙུགས་ཏེ།</s>
</p><p id="276">
<s id="276:1">ཐལ་མོ་སྦྱར་ནས་</s>
<s id="276:2">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
</p><p id="277">
<s id="277:1">བཅོམ་ལྡན་འདས་ཅིའི་རྒྱུ་ཅིའི་རྐྱེན་གྱིས་མི་སུམ་ཅུ་རྩ་གཉིས་རྒྱལ་པོས་ཅིག་ཆར་དུ་བཀུམ་པར་གྱུར། </s>
</p><p id="278">
<s id="278:1">བཅོམ་ལྡན་འདས་ཀྱིས་ཀུན་དགའ་བོ་ལ་བཀའ་སྩལ་པ།</s>
<s id="278:2">ལྷ་མཚམས་ [210b.5]མའི་བུ་སུམ་ཅུ་རྩ་གཉིས་པོ་དེ་ད་ལྟ་འབའ་ཞིག་ཏུ་རྒྱལ་པོས་ཅིག་ཆར་དུ་བསད་པར་མ་ཟད་དོ། །</s>
</p><p id="279">
<s id="279:1">མི་སུམ་ཅུ་རྩ་གཉིས་པོ་ཅིའི་ཕྱིར་ཅིག་ཆར་ཚེ་འཕོས་པ་ཁྱོད་ལ་རྒྱས་པར་བསྟན་གྱིས་ལེགས་པར་ཉོན་ལ་ཡིད་ལ་ཟུང་ཤིག་ཅེས་བཀའ་སྩལ་ནས། </s>
</p><p id="280">
<s id="280:1">ཀུན་དགའ་བོས་ཀྱང་དེ་བཞིན་དུ་བགྱིའོ་ [210b.6]ཐོས་པར་འཚལ་ལོ་ཞེས་གསོལ་ཏོ། །</s>
</p><p id="281">
<s id="281:1">བཅོམ་ལྡན་འདས་ཀྱིས་ཀུན་དགའ་བོ་ལ་བཀའ་སྩལ་པ།</s>
<s id="281:2">སྔོན་འདས་པའི་དུས་ན་མི་སུམ་ཅུ་རྩ་གཉིས་པོ་འདི་གཅིག་ལ་གཅིག་དགའ་ཞིང་བཤེས་པ་དང་། ཡིད་གཅུགས་པར་གྱུར་ནས།</s>
</p><p id="282">
<s id="282:1">དེ་དག་གྲོས་འཐུན་པར་ཕ་རོལ་གཞན་གྱི་ [210b.7]བ་ལང་ཅིག་བརྐུས་སོ། །</s>
</p><p id="283">
<s id="283:1">དེའི་ཚེ་ཡུལ་དེ་ན་རྒན་མོ་དབུལ་མོ་བུ་ཙ་ཡང་མེད་པ་ཞིག་ཡོད་དེ། </s>
</p><p id="284">
<s id="284:1">བ་ལང་བརྐུས་པ་རྣམས་རྒན་མོ་དེའི་ཁྱིམ་དུ་ཁྲིད་དེ་འོངས་ནས་བསད་པར་བྱས་པ་དང་།</s>
<s id="284:2">རྒན་མོ་ཡང་དགའ་རངས་ནས་</s>
<s id="284:3">ཤིང་ལ་སོགས་ཏེ། ཤ་འཚོད་པའི་ཡོ་བྱད་སྦྱར་རོ། །</s>
<s id="284:4">མི་དེ་དག་ [211a.1]གིས་དེར་བ་ལང་གསོད་པ་ན།</s>
<s id="284:5">བ་ལང་དེ་ཡང་གསོད་པར་ཤེས་ནས་འདུན་པར་བཟུང་སྟེ་</s>
<s id="284:6">ཁྱོད་ཀྱིས་ད་ལྟ་ང་བསད་པས་ན། མ་འོངས་པའི་དུས་སུ་ཡང་ཅི་སྟེ་འབྲས་བུ་ཐོབ་ན་ཡང་མི་བཏང་སྟེ། གསོད་པར་ཤོག་ཤིག་ཅེས་</s>
<s id="284:7">དམ་བཅས་མ་ཐག་ཏུ་བ་ལང་ཡང་མི་རྣམས་ཀྱིས་ [211a.2]བསད་ཀྱིས་</s>
<s id="284:8">ཁ་ཅིག་གིས་ནི་བཙོས། ཁ་ཅིག་གིས་ནི་བསྲེགས་ཏེ་ཟོས་ནས</s>
</p><p id="285">
<s id="285:1">རྒན་མོ་ཡང་བ་ལང་གི་ཤས་འགྲངས་ནས་རབ་ཏུ་དགའ་སྟེ། </s>
</p><p id="286">
<s id="286:1">སྔོན་ཅད་ཀྱང་དེ་ལྟ་བའི་འགྲོན་ཅིག་འོངས་ནས། </s>
</p><p id="287">
<s id="287:1">དེང་ལས་ཕན་ཐོགས་པ་ནི་མེད་དོ་ཞེས་སྨྲས་སོ། །</s>
<s id="287:2"/>
</p><p id="288">
<s id="288:1">དེའི་ཚེ་དེའི་དུས་ན་བ་ལང་ [211a.3]དེ་ནི་རྒྱལ་པོ་རབ་གསལ་རྒྱལ་ཡིན་ནོ། །</s>
</p><p id="289">
<s id="289:1">དེའི་ཚེ་དེའི་དུས་ན་བ་ལང་བརྐུ་བ་རྣམས་ནི་ལྷ་མཚམས་མའི་བུ་སུམ་ཅུ་རྩ་གཉིས་པོ་འདི་ཡིན་ནོ། །</s>
</p><p id="290">
<s id="290:1">དེའི་ཚེ་ན་རྒན་མོ་ཁྱིམ་བདག་མོ་དེ་ནི་དེ་དག་གི་མ་ཡིན་ཏེ། </s>
</p><p id="291">
<s id="291:1">རྣམ་པར་སྨིན་པའི་འབྲས་བུ་དེས་ཚེ་རབས་ལྔ་བརྒྱའི་བར་དུ་རྟག་ཏུ་བསད་ [211a.4]པར་གྱུར་ཏོ། །</s>
</p><p id="292">
<s id="292:1">དེའི་དུས་ན་རྒན་མོ་དེ་རྗེས་སུ་ཡི་རངས་ཞིང་དགའ་བ་ཙམ་གྱིས་རྟག་ཏུ་དེ་དག་གི་མ་བྱས་ནས། </s>
</p><p id="293">
<s id="293:1">དེ་ཙམ་གྱི་མྱ་ངན་གྱིས་རབ་ཏུ་གདུངས་པར་གྱུར་ཏེ། </s>
</p><p id="294">
<s id="294:1">ད་འདི་ནི་ང་དང་ཕྲད་ནས་འབྲས་བུ་ཐོབ་པར་གྱུར་ཏོ། །</s>
</p><p id="295">
<s id="295:1">ཀུན་དགའ་བོས་ཡང་ཐལ་མོ་སྦྱར་ཏེ། </s>
</p><p id="296">
<s id="296:1">བཅོམ་ལྡན་ [211a.5]འདས་ལ་གསོལ་པ།</s>
<s id="296:2">དེ་དག་གིས་ནི་བསོད་ནམས་ཅི་ཞིག་བགྱིས་ནས།</s>
</p><p id="297">
<s id="297:1">རིགས་ཆེ་ཞིང་མཐོ་བ་དང་། ལོངས་སྤྱོད་དང་ལྡན་པ་དང་དཔའ་ཞིང་ཉམས་རྩལ་དང་ལྡན་པར་གྱུར། </s>
</p><p id="298">
<s id="298:1">བཅོམ་ལྡན་འདས་ཀྱིས་བཀའ་སྩལ་པ།</s>
<s id="298:2">སྔོན་འདས་པའི་དུས་ན་སངས་རྒྱས་འོད་སྲུང་ [211a.6]འཇིག་རྟེན་ན་གཤེགས་པའི་ཚེ།</s>
<s id="298:3">རྒན་མོ་དཀོན་མཆོག་གསུམ་ལ་ཤིན་ཏུ་དད་པ་ཞིག་ཡོད་དེ།</s>
<s id="298:4"/>
</p><p id="299">
<s id="299:1">སྤོས་མང་དུ་ཉོས་ནས་</s>
<s id="299:2">མར་དང་སྦྱར་ཏེ་</s>
<s id="299:3">རྟག་ཏུ་མཆོད་རྟེན་ལ་སྐུད་དོ། །</s>
</p><p id="300">
<s id="300:1">ལམ་ཁ་ཞིག་ན་མཆོད་རྟེན་སྐུད་པ་ལས། མི་སུམ་ཅུ་རྩ་གཉིས་ཞིག་དེར་ལྷགས་ནས།  རྒན་མོ་ [211a.7]མཆོད་རྟེན་ལ་སྐུད་པའི་གྲོགས་བྱས་ཏེ། རྒན་མོ་དེས་ཀྱང་མི་སུམ་ཅུ་རྩ་གཉིས་པོ་དེ་ལ་</s>
<s id="300:2">ཁྱོད་ཀྱིས་ཁོ་མོ་མཆོད་རྟེན་སྐུད་པ་ལ་བསྟངས་པའི་བསོད་ནམས་ཀྱིས་གང་དང་གང་དུ་སྐྱེས་ཀྱང་མངའ་བྱད་ལེགས་པ་དང་། མཐུ་རྩལ་དང་ལྡན་པར་གྱུར་ཅིག་ཅེས་སྨྲས་ནས།</s>
</p><p id="301">
<s id="301:1">དེ་དག་ཀྱང་རབ་ [211b.1]ཏུ་དགའ་བཞིན་དུ་མཆོད་རྟེན་སྐུད་པའི་ལས་བྱས་ནས་འདི་སྐད་ཅེས་སྨྲས་སོ། །</s>
</p><p id="302">
<s id="302:1">བདག་ཅག་ནི་རྒན་མོ་འདིའི་དབང་གིས་བསོད་ནམས་ཀྱི་ལས་རྣམས་སྐྱེས་པར་གྱུར་ཏོ། །</s>
</p><p id="303">
<s id="303:1">གང་དང་གང་དུ་སྐྱེས་ཀྱང་ཆོ་རིགས་མཐོ་ཞིང་བཙན་ཕྱུག་པ་དང་། ལོངས་སྤྱོད་དང་ལྡན་པ་དང་།</s>
<s id="303:2">རྒན་མོ་ [211b.2]འདི་ཡང་རྟག་ཏུ་བདག་ཅག་གི་མར་གྱུར་ཏེ།</s>
</p><p id="304">
<s id="304:1">བདག་ཅག་ཀྱང་འདིའི་བུར་གྱུར་པ་དང་།</s>
<s id="304:2">རྟག་ཏུ་སངས་རྒྱས་དང་། ཆོས་ཐོས་པ་དང་མི་བྲལ་ཏེ་ འབྲས་བུ་ཡང་མྱུར་དུ་ཐོབ་པར་ཤོག་ཤིག་ཅེས་སྨོན་ལམ་བཏབ་བོ། །</s>
<s id="304:3">རྒན་མོས་ཀྱང་དེ་བཞིན་དུ་གྱུར་ཅིག་ཅེས་སྨྲས་པས།</s>
<s id="304:4">ཚེ་རབས་ལྔ་ [211b.3]བརྒྱའི་བར་དུ་ཆོ་རིགས་མཐོ་ཞིང་བཙན་པར་གྱུར་ཏོ། །</s>
</p><p id="305">
<s id="305:1">དེའི་ཚེ་དེའི་དུས་ན་རྒན་མོ་དེ་ནི་ད་ལྟར་ཁྱེའུ་དེ་དག་གི་མ་ཡིན་ནོ། །</s>
</p><p id="306">
<s id="306:1">དེའི་ཚེ་དེའི་དུས་ན་མི་སུམ་ཅུ་རྩ་གཉིས་པོ་དེ་ནི་ཁྱེའུ་འདི་རྣམས་ཡིན་ནོ། །</s>
</p><p id="307">
<s id="307:1">དེའི་ཚེ་ན་དམག་གི་དཔུང་རྣམས་ནི་སངས་རྒྱས་ཀྱིས་གསུངས་པ་ཐོས་ནས་ ཞེ་སྡང་ [211b.4]གི་སེམས་ཀུན་ཞི་སྟེ།</s>
</p><p id="308">
<s id="308:1">འདི་སྐད་དུ་</s>
<s id="308:2">རྒྱལ་པོ་ཆེན་པོས་ཀྱང་མཉེས་ཀྱིས།</s>
<s id="308:3">མི་འདི་དག་གི་སྔོན་གྱི་འབྲས་བུ་རྣམ་པར་སྨིན་པ་སྟེ།</s>
</p><p id="309">
<s id="309:1">བ་ལང་ཅིག་བསད་པ་ཙམ་གྱིས་འདི་ལྟ་བུར་གྱུར་ཏོ། །</s>
</p><p id="310">
<s id="310:1">རྒྱལ་པོ་རབ་གསལ་རྒྱལ་འདི་ནི་བདག་ཅག་གི་རྗེ་བོ་ཡིན་ནོ། །</s>
</p><p id="311">
<s id="311:1">ཅིའི་ཕྱིར་འདི་ལ་འཁུ་ [211b.5]ཞིང་</s>
<s id="311:2">གནོད་པ་བྱེད་པར་སེམས་ཞེས་སྨྲས་ནས་</s>
<s id="311:3">མཚོན་ཆ་བོར་ཏེ་</s>
</p><p id="312">
<s id="312:1">རྒྱལ་པོ་ལ་བབས་ནས་</s>
</p><p id="313">
<s id="313:1">ཉེས་པ་བཤགས་པས་</s>
<s id="313:2">རྒྱལ་པོས་ཀྱང་གྱོད་མ་རྨས་པར་བཏང་ངོ་། །</s>
</p><p id="314">
<s id="314:1">དེའི་ཚེ་བཅོམ་ལྡན་འདས་ཀྱིས་སྔོན་བྱུང་བའི་གླེང་གཞི་འདི་འཁོར་བཞི་པོ་དག་ལ། དམ་པའི་ཆོས་རྒྱས་པར་བསྟན་ [211b.6]ཏོ། །</s>
</p><p id="315">
<s id="315:1">དགེ་བའི་ལས་ནི་བརྩོན་འགྲུས་བྱ་བའི་རིགས་པ་དང་</s>
<s id="315:2">མི་དགེ་བའི་ལས་ནི་བྱ་བར་མི་རིགས་པར་ཡང་བསྟན།</s>
</p><p id="316">
<s id="316:1">འཕགས་པའི་བདེན་པ་བཞི་ཡང་རྒྱས་པར་བསྟན་པས་</s>
<s id="316:2">འཁོར་མང་པོ་རྣམས་ཀྱིས་ཐོས་ནས་ཐམས་ཅད་ཀྱིས་འབྲས་བུ་ཐོབ་པར་གྱུར་ཏེ།</s>
</p><p id="317">
<s id="317:1">བཅོམ་ལྡན་འདས་ [211b.7]ཀྱིས་གསུངས་པ་ལ་ཡི་རངས་ནས་མངོན་པར་དགའོ། །</s>
</p><p id="318">
<s id="318:1">བློན་པོ་རི་དགས་ཀྱི་བུ་བདུན་གྱི་ལེའུ་སྟེ་ཉི་ཤུ་གསུམ་པའོ།། །།</s>
</p><p id="319">
<s id="319:1">བམ་པོ་བདུན་པ། </s>
</p><p id="320">
<s id="320:1">འདི་སྐད་བདག་གིས་ཐོས་པའི་དུས་གཅིག་ན། </s>
</p><p id="321">
<s id="321:1">བཅོམ་ལྡན་འདས་མཉན་ཡོད་ན། རྒྱལ་བུ་ [212a.1]རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །</s>
</p><p id="322">
<s id="322:1">དེའི་ཚེ་ན་ཡུལ་དེའི་རྒྱལ་པོ་གསལ་རྒྱལ་ཞེས་བྱའོ། །</s>
</p><p id="323">
<s id="323:1">དེའི་ལྷོ་ཕྱོགས་ན་ཡུལ་གསེར་གྱི་ས་ལ་ཞེས་བྱ་བ་ཞིག་ཡོད་དེ། </s>
</p><p id="324">
<s id="324:1">རྒྱལ་པོ་ནི་ཀ་པྱི་ན་ཞེས་བྱའོ། །</s>
</p><p id="325">
<s id="325:1">རྒྱལ་པོ་དེའི་སྲས་ནི་ཀ་པྱི་ན་ [212a.2]ཆེན་པོ་ཞེས་བྱའོ། །</s>
</p><p id="326">
<s id="326:1">རྒྱལ་པོ་དེའི་ཡབ་ནོངས་ནས་སྲས་རྒྱལ་ཚབ་རྒྱལ་སར་གཤེགས་ཏེ། </s>
</p><p id="327">
<s id="327:1">དེ་ཡང་རང་བཞིན་གྱིས་ཡིད་གཞུངས་ལ་བློ་གསལ་ཏེ། </s>
</p><p id="328">
<s id="328:1">དཔའ་ཞིང་མཐུ་རྩལ་ཆེན་པོ་དང་ལྡན་ནོ། །</s>
</p><p id="329">
<s id="329:1">དེ་ལ་དམག་གི་ཚོགས་སྟོང་ཕྲག་སུམ་ཅུ་རྩ་དྲུག་ཡོད་དེ། </s>
</p><p id="330">
<s id="330:1">དམག་དེ་ [212a.3]དག་གར་བབ་ཀྱང་རླུང་ཆེན་པོ་དང་འདྲ་བར་ཕས་རྒོལ་མི་ཐུབ་པ་མེད་དོ། །</s>
</p><p id="331">
<s id="331:1">ཡུལ་དབུས་ཀྱི་རྒྱལ་པོ་དང་ནི་མ་འདྲུལ་ཏོ། །</s>
</p><p id="332">
<s id="332:1">ཕྱིས་ཚོང་པ་དག་ཅིག་ཡུལ་གསེར་སར་ཕྱིན་ནས་</s>
</p><p id="333">
<s id="333:1">རས་འཇམ་པོ་བཟང་པོ་ཡུག་བཞི་ཞིག་རྒྱལ་པོ་དེ་ལ་ཕུལ་ལོ། །</s>
<s id="333:2">རྒྱལ་པོས་ཀྱང་བཞེས་ནས་</s>
</p><p id="334">
<s id="334:1">ཚོང་ [212a.4]པ་དེ་ལ་འདི་ལྟ་བུ་ནོར་བཟང་པོ་གང་ལས་འོངས་ཞེས་དྲིས་པ་དང་།</s>
<s id="334:2">ཚོང་པས་ཀྱང་འདི་ནི་ཡུལ་དབུས་ནས་མཆིས་སོ་ཞེས་གསོལ་ཏོ། །</s>
</p><p id="335">
<s id="335:1">རྒྱལ་པོ་དེས་སྨྲས་པ།</s>
<s id="335:2">ཡུལ་གྱི་དབུས་ཞེས་བྱ་བ་ནི་གང་།</s>
<s id="335:3">ཡུལ་གྱི་དབུས་ཀྱི་མིང་ནི་ཅི་ཞེས་བྱ།</s>
</p><p id="336">
<s id="336:1">ཚོང་པས་གསོལ་པ། [212a.5]ཡུལ་གྱི་དབུས་ཀྱི་མིང་ནི་རྒྱལ་པོའི་ཁབ་ཅེས་ཀྱང་བྱ། </s>
</p><p id="337">
<s id="337:1">མཉན་ཡོད་ཅེས་ཀྱང་བྱ་སྟེ། </s>
</p><p id="338">
<s id="338:1">དེ་ལ་སོགས་པ་ཡུལ་གྱི་མིང་གཞན་ཡང་མང་དུ་མཆིས་སོ། །</s>
</p><p id="339">
<s id="339:1">རྒྱལ་པོས་སྨྲས་པ།</s>
<s id="339:2">རྒྱལ་པོ་དེ་དག་ཅིའི་ཕྱིར་ང་ལ་ཕྱག་འཚལ་ཞིང་དཔྱ་དབུལ་དུ་མི་འོང་།</s>
</p><p id="340">
<s id="340:1">ཚོང་པས་གསོལ་པ། [212a.6]</s>
<s id="340:2">རྒྱལ་པོ་དེ་དག་ཀྱང་སོ་སོའི་རྒྱལ་སྲིད་འཛིན་ཅིང་ཡུལ་གྱི་ཚིས་བགྱིད་པས་འདིར་མི་མཆིའོ། །</s>
<s id="340:3">རྒྱལ་པོ་དེས་བསམས་པ་ངའི་མཐུ་དང་བྱིན་གྱིས་གནམ་མཐའ་འོག་ཐམས་ཅད་ཀྱང་ཐུལ་ན</s>
</p><p id="341">
<s id="341:1">ཅིའི་ཕྱིར་རྒྱལ་པོ་འདི་དག་ང་ལ་ཕྱག་འཚལ་ཞིང་དཔྱ་དབུལ་དུ་མི་འོང་། </s>
</p><p id="342">
<s id="342:1">ད་ནི་ངའི་ [212a.7]མཐུ་དང་བྱིན་གྱིས་དེ་དག་དབབ་བོ་སྙམ་ནས། </s>
</p><p id="343">
<s id="343:1">ཚོང་པ་དེ་ལ་སྨྲས་པ།</s>
<s id="343:2">ཡུལ་གྱི་དབུས་ཀྱི་རྒྱལ་པོའི་ནང་ན་རྒྱལ་པོ་གང་ཆེ།</s>
</p><p id="344">
<s id="344:1">ཚོང་པས་སྨྲས་པ།</s>
<s id="344:2">མཉན་ཡོད་ཀྱི་རྒྱལ་པོ་ནང་ན་ཆེའོ། །</s>
</p><p id="345">
<s id="345:1">དེ་ནས་རྒྱལ་པོ་དེས་མཉན་ཡོད་དུ་ཕོ་ཉ་བཏང་སྟེ། </s>
</p><p id="346">
<s id="346:1">རྒྱལ་པོ་གསལ་ [212b.1]རྒྱལ་ལ་འདི་སྐད་ཅེས་སྤྲིང་ངོ་། །</s>
</p><p id="347">
<s id="347:1">ངའི་མཐུ་དང་བྱིན་གྱིས་འཛམ་བུའི་གླིང་ན་གཏོགས་པ་ཀུན་ལ་དབང་ན། </s>
</p><p id="348">
<s id="348:1">ཁྱོད་ཅིའི་ཕྱིར་ཕོ་ཉ་ཡང་འདྲུལ་བར་མི་བྱེད། </s>
</p><p id="349">
<s id="349:1">ད་ཡང་ཁྱོད་ཀྱི་སྟེང་དུ་ཕོ་ཉ་བཏང་བ་ཡིན་གྱིས།</s>
<s id="349:2">ཁྱོད་ཉལ་བའི་ཚེ་ངའི་མིང་ཐོས་ན་འདུག་པའི་རིགས་སོ། །</s>
</p><p id="350">
<s id="350:1">འདུག་ [212b.2]པའི་ཚེ་ཐོས་ན་ལྡང་བའི་རིགས་སོ། །</s>
</p><p id="351">
<s id="351:1">ཟས་ཟ་བའི་ཚེ་ཐོས་ན་མིད་མི་ཁོམ་པར་ཕྱིར་དོར་བའི་རིགས་སོ། །</s>
</p><p id="352">
<s id="352:1">ཁྲུས་བྱེད་པའི་འཕྲོ་ལ་ཐོས་ན་སྐྲ་ཡང་ཕྱིར་མདུད་པའི་རིགས་སོ། །</s>
</p><p id="353">
<s id="353:1">སྡོད་པའི་ཚེ་ཐོས་ན་རྒྱུགས་པའི་རིགས་ཀྱིས།</s>
<s id="353:2">ད་སྟེ་ཞག་བདུན་ན་འདིར་ང་དང་ཕྲད་དུ་ཤོག་ཤིག །</s>
<s id="353:3">དེ་ལྟར་ [212b.3]མ་བྱས་ན།</s>
</p><p id="354">
<s id="354:1">དམག་དྲངས་ནས་ཁྱོད་ཀྱི་ཡུལ་མེད་པར་བྱའོ་ཞེས་སྤྲིང་ངོ་། །</s>
</p><p id="355">
<s id="355:1">རྒྱལ་པོ་གསལ་རྒྱལ་གྱིས་དེ་སྐད་ཅེས་སྤྲིང་བ་ཐོས་ནས། </s>
</p><p id="356">
<s id="356:1">མི་དགའ་ཞིང་དངངས་ཏེ། </s>
</p><p id="357">
<s id="357:1">བཅོམ་ལྡན་འདས་གང་ན་བར་སོང་ནས་དེ་བཞིན་དུ་རྒྱས་པར་གསོལ་ཏོ། །</s>
</p><p id="358">
<s id="358:1">བཅོམ་ལྡན་འདས་ཀྱིས་བཀའ་ [212b.4]སྩལ་པ།</s>
<s id="358:2">རྒྱལ་པོས་ཀྱང་ཕོ་ཉ་དེ་ལ་རྒྱལ་པོའི་ནང་ན་ང་མི་ཆེ་སྟེ།</s>
</p><p id="359">
<s id="359:1">ང་བས་རྒྱལ་པོ་ཆེ་བ་ཡོད་དོ་ཞེས་གྱིས་ཤིག །</s>
<s id="359:2">རྒྱལ་པོ་གསལ་རྒྱལ་གྱིས་ཀྱང་བཅོམ་ལྡན་འདས་ཀྱི་བཀའ་བཞིན་དུ་</s>
<s id="359:3">འཇིག་རྟེན་ན་འཕྲུལ་གྱི་རྒྱལ་པོ་ཞིག་འདི་ནས་མི་རིང་བ་ཞིག་ན་བཞུགས་ཀྱིས་</s>
<s id="359:4">ཁྱོད་ཉིད་ [212b.5]དེར་སོང་ལ་ཁྱོད་ཀྱི་རྒྱལ་པོས་སྤྲིང་བ་བཞིན་དུ་གྱིས་ཤིག་ཅེས་བསྒོ་ནས།</s>
</p><p id="360">
<s id="360:1">ཕོ་ཉ་དེ་རྒྱལ་བུ་རྒྱལ་བྱེད་ཀྱི་ཚལ་ནས་སོང་ངོ་། །</s>
</p><p id="361">
<s id="361:1">དེའི་ཚེ་ན་བཅོམ་ལྡན་འདས་འཁོར་ལོས་སྒྱུར་བའི་རྒྱལ་པོར་སྤྲུལ་ཏེ། </s>
</p><p id="362">
<s id="362:1">བློན་པོ་ཆེན་པོར་མཽད་གལ་སྤྲུལ་ནས་</s>
<s id="362:2">རིན་པོ་ཆེ་སྣ་བདུན་དང་ལྡན་པར་བཞུགས་སོ། །</s>
</p><p id="363">
<s id="363:1">[212b.6]ཀུན་དགའ་ར་བ་ཡང་རིན་པོ་ཆེར་བསྒྱུར་ནས། </s>
</p><p id="364">
<s id="364:1">ར་བའི་ཕྱི་རོལ་ན་རིན་པོ་ཆེའི་འོབས་རིམ་པ་བདུན་པ་དང་།</s>
<s id="364:2">འོབས་ཀྱི་བར་ན་རིན་པོ་ཆེ་སྣ་བདུན་གྱི་ཤིང་དཀྲིགས་ཏེ།</s>
</p><p id="365">
<s id="365:1">ཁ་དོག་རྣམ་པ་སྣ་ཚོགས་ཀྱི་པད་མ་གྲངས་མེད་པ་ལྷམ་མེ་ལྷན་ནེ་ལྷང་ངེར་འཚེར་བ་དང་།</s>
<s id="365:2">ར་བའི་ནང་ན་ [212b.7]རིན་པོ་ཆེ་སྣ་ཚོགས་ལས་བྱས་པའི་ཕོ་བྲང་ན།</s>
</p><p id="366">
<s id="366:1">རྒྱལ་པོ་ཤིན་ཏུ་བྱིན་ཆེ་བར་བཞུགས་པར་སྤྲུལ་ཏོ། །</s>
</p><p id="367">
<s id="367:1">ཕོ་ཉ་དེ་སྤྲུལ་པའི་ཕོ་བྲང་དུ་འོངས་ནས། </s>
</p><p id="368">
<s id="368:1">རྒྱལ་པོ་ཆེན་པོ་མཐོང་བ་ཙམ་གྱིས་འཇིགས་སྐྲག་པར་གྱུར་ཏེ། </s>
</p><p id="369">
<s id="369:1">འདི་སྐད་དུ་བདག་གི་རྒྱལ་པོའི་བྱིན་དང་བསོད་ནམས་ཀྱིས་ནི་ [213a.1]འདི་ལ་མི་ཐུབ་ན། </s>
</p><p id="370">
<s id="370:1">འོན་ཀྱང་སྤྲིང་བའི་ཡི་གེ་འབུལ་ལོ་སྙམ་ནས་ཡི་གེ་ཕུལ་ལོ། །</s>
<s id="370:2">འཕྲུལ་གྱི་རྒྱལ་པོས་ཡི་གེ་བླངས་ནས་རྡོག་པའི་ཞབས་སུ་བཅུག་སྟེ།</s>
</p><p id="371">
<s id="371:1">ཕོ་ཉ་ལ་འདི་སྐད་ཅེས་བཀའ་སྩལ་ཏོ། །</s>
</p><p id="372">
<s id="372:1">ང་ནི་རྒྱལ་པོ་ཆེན་པོ་སྟེ་གླིང་བཞི་ལ་དབང་བ་ཡིན་ན། </s>
</p><p id="373">
<s id="373:1">[213a.2]ཁྱོད་ཀྱི་རྒྱལ་པོ་གླེན་པ་དེའི་ཅིའི་ཕྱིར་བཀའ་ཉན། </s>
</p><p id="374">
<s id="374:1">ཁྱོད་མྱུར་དུ་ཕྱིར་སོང་ལ་ངས་འདི་སྐད་ཅེས་བཀའ་སྩལ་ཏོ་ཞེས་གྱིས་ཤིག །</s>
<s id="374:2">ཁྱོད་ཀྱི་ཕོ་ཉ་ཕྱིར་འོངས་ནས་ ངའི་བཀའ་ཐོས་པ་ཙམ་གྱིས།</s>
<s id="374:3">ཉལ་བ་ལས་ཐོས་ན་ལྡང་བའི་རིགས་སོ། །</s>
</p><p id="375">
<s id="375:1">འདུག་པ་ལས་ཐོས་ན་འགྲེང་བའི་རིགས་ [213a.3]སོ། །</s>
</p><p id="376">
<s id="376:1">འགྲོ་བ་ལས་ཐོས་ན་རྒྱུག་པའི་རིགས་ཀྱིས།</s>
<s id="376:2">ད་སྟེ་ཞག་བདུན་ན་འདིར་ཕྱག་འཚལ་དུ་མ་འོངས་ཏེ་བཀའ་བཅག་པར་གྱུར་ན།</s>
</p><p id="377">
<s id="377:1">ཁྲིམས་དང་སྦྱར་རོ་ཞེས་གྱིས་ཤིག །</s>
<s id="377:2">ཕོ་ཉ་དེས་བཀའ་སྩལ་པ་བཞིན་དུ་ཕྱིར་སོང་ནས།</s>
</p><p id="378">
<s id="378:1">བདག་གི་ཡུལ་དུ་ཕྱིན་པ་དང་། གསེར་ས་ལའི་ [213a.4]རྒྱལ་པོ་ལ་ཅི་མཐོང་བ་དང་། ཅི་སྤྲིང་བ་རྒྱས་པར་གསོལ་ཏོ། །</s>
</p><p id="379">
<s id="379:1">རྒྱལ་པོས་དེ་སྐད་སྤྲིང་བ་ཐོས་ནས་འགྱོད་པར་གྱུར་ཏེ། </s>
</p><p id="380">
<s id="380:1">ཅི་དབང་བའི་རྒྱལ་ཕྲན་རྣམས་དང་བཅས་ཏེ། </s>
</p><p id="381">
<s id="381:1">རྒྱལ་པོ་ཆེན་པོའི་ཐད་དུ་དོང་ངོ་སྙམ་སྟེ། </s>
</p><p id="382">
<s id="382:1">འོན་ཀྱང་ཐལ་བྱུང་དུ་འགྲོ་བར་མི་རིགས་ཀྱིས།</s>
<s id="382:2">ད་དུང་ཡང་ལན་ [213a.5]ཅིག་བགམ་མོ་སྙམ་ནས།</s>
</p><p id="383">
<s id="383:1">སྔར་ཕོ་ཉ་ཞིག་བཏང་ནས།  རྒྱལ་པོ་ཆེན་པོ་ལ་བདག་ཕྱག་འཚལ་དུ་མཆི་ན།</s>
</p><p id="384">
<s id="384:1">བདག་དབང་བའི་རྒྱལ་ཕྲན་ཁྲི་ཕྲག་སུམ་ཅུ་རྩ་དྲུག་མཆིས་ན། </s>
</p><p id="385">
<s id="385:1">དེ་དག་རིལ་གྱིས་མཆིའམ།</s>
<s id="385:2">ཕྱེད་ཙམ་མཆི་བ་བཀའ་སྩོལ་ཅིག་ཅེས་མཆིའོ། །</s>
<s id="385:3">རྒྱལ་པོ་ཆེན་ [213a.6]པོས་ཕྱིར་དེ་ལ་རྒྱལ་ཕྲན་ཕྱེད་དང་ཆོས་ཏེ་ཤོག་ཤིག་ཅེས་བསྒོ་བ་དང་།</s>
<s id="385:4">གསེར་ས་ལའི་རྒྱལ་པོ་རྒྱལ་ཕྲན་ཁྲི་བརྒྱད་སྟོང་དང་བཅས་ཏེ</s>
</p><p id="386">
<s id="386:1">མཉན་ཡོད་དུ་</s>
<s id="386:2">རྒྱལ་པོ་སྤྲུལ་པའི་སྤྱན་སྔར་ལྷགས་ནས་ཕྱག་འཚལ་ཏེ།</s>
</p><p id="387">
<s id="387:1">འདི་སྙམ་དུ་བསམས་སོ། །</s>
</p><p id="388">
<s id="388:1">རྒྱལ་པོ་ཆེན་པོ་འདིའི་བྱད་གཟུགས་ནི་ [213a.7]བདག་བས་ལྷག་ཀྱང་།</s>
<s id="388:2">མཐུ་སྟོབས་ནི་བདག་ཙམ་མི་ཕོད་དོ་སྙམ་དུ་བསམས་པ་དང་།</s>
<s id="388:3">འཕྲུལ་གྱི་རྒྱལ་པོས་བློན་པོ་རིན་པོ་ཆེ་ལ་ཁྱོད་ཀྱི་གཞུ་གསེར་ས་ལའི་རྒྱལ་པོ་ལ་བྱིན་ཅིག་ཅེས་བཀའ་སྩལ་ཏོ། །</s>
</p><p id="389">
<s id="389:1">རྒྱལ་པོ་དེས་ཀྱང་བླངས་ཞེས་བྱས་ན་མ་ཐེག་གོ། །</s>
</p><p id="390">
<s id="390:1">དེ་ནས་འཕྲུལ་གྱི་ [213b.1]རྒྱལ་པོས་བླངས་ཏེ། </s>
</p><p id="391">
<s id="391:1">མཐེའུ་ཆུང་གིས་གཞུ་བདུངས་ཏེ། </s>
</p><p id="392">
<s id="392:1">གསེར་ས་ལའི་རྒྱལ་པོ་ལ་གཞུ་འདི་ཁོང་ཤིག་ཅེས་བཀའ་སྩལ་ན། </s>
</p><p id="393">
<s id="393:1">གསེར་ས་ལའི་རྒྱལ་པོས་བླངས་ན་གཞུ་རྒྱུད་ཀྱང་མ་སྒུལ་ཏོ། །</s>
</p><p id="394">
<s id="394:1">དེ་ནས་འཕྲུལ་གྱི་རྒྱལ་པོས་བླངས་ཏེ་དྲངས་ན། </s>
</p><p id="395">
<s id="395:1">གཞུ་རྒྱུད་སྤྲིངས་པ་ཙམ་གྱིས་ [213b.2]སྟོང་ཆེན་པོའི་འཇིག་རྟེན་གྱི་ཁམས་ཀྱང་འགུལ་ཞིང་གཡོས་སོ། །</s>
</p><p id="396">
<s id="396:1">དེ་ནས་མདའ་བླངས་ཏེ་མདའ་ཅིག་འཕངས་ན། </s>
</p><p id="397">
<s id="397:1">འཕངས་མ་ཐག་ཏུ་མདའ་ལྔར་གྱུར་ཏེ། </s>
</p><p id="398">
<s id="398:1">མདའ་དེ་དག་གི་རྩེ་མོ་ལས་འོད་ཟེར་གྲངས་མེད་པ་བྱུང་ནས། </s>
</p><p id="399">
<s id="399:1">པད་མ་ཤིང་རྟའི་འཕང་ལོ་ཙམ་ཡང་རེ་རེ་ཡོད་པར་ [213b.3]གྱུར་ཏེ། </s>
</p><p id="400">
<s id="400:1">པད་མ་རེ་རེ་ལ་ཡང་འཁོར་ལོས་སྒྱུར་བའི་རྒྱལ་པོ་རིན་པོ་ཆེ་སྣ་བདུན་དང་ལྡན་པ་རེ་རེ་ཡོད་པར་གྱུར་ཏོ། །</s>
</p><p id="401">
<s id="401:1">འོད་ཟེར་དེ་དག་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱང་སྣང་བར་བྱས་ནས། </s>
</p><p id="402">
<s id="402:1">ལམ་རྒྱུད་ལྔའི་སེམས་ཅན་ཐམས་ཅད་ལ་ཕན་ [213b.4]པའི་དོན་དུ་མ་གྱུར་པ་མེད་དོ། །</s>
</p><p id="403">
<s id="403:1">ལྷ་རྣམས་ཀྱི་གནས་སུ་འོད་ཟེར་དེ་མཐོང་ཞིང་ཆོས་སྟོན་པའི་གསུང་ཡང་གྲག་པར་གྱུར་ནས། </s>
</p><p id="404">
<s id="404:1">དེ་དག་གི་ལུས་དང་སེམས་ཡོངས་སུ་དག་སྟེ། </s>
</p><p id="405">
<s id="405:1">ཁ་ཅིག་ནི་རྒྱུན་དུ་ཞུགས་པ་ནས་དགྲ་བཅོམ་པའི་བར་དུ་ཐོབ་པར་གྱུར་ཏོ། །</s>
</p><p id="406">
<s id="406:1">ཁ་ཅིག་ནི་བླ་ན་ [213b.5]མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །</s>
</p><p id="407">
<s id="407:1">ཁ་ཅིག་ནི་ཕྱིར་མི་ལྡོག་པའི་ས་ལ་གནས་པར་གྱུར་ཏོ། །</s>
</p><p id="408">
<s id="408:1">མིའི་རྒྱུད་དུ་གཏོགས་པའི་སེམས་ཅན་སངས་རྒྱས་ཀྱིས་འོད་ཟེར་མཐོང་ཞིང་ཆོས་བསྟན་པ་ཐོས་པ་རྣམས་རབ་ཏུ་དགའ་མགུ་རངས་ཏེ། </s>
</p><p id="409">
<s id="409:1">ཁ་ [213b.6]ཅིག་ནི་རྒྱུན་དུ་ཞུགས་པ་ནས་ལན་ཅིག་ཕྱིར་མི་ལྡོག་པ་དང་།</s>
<s id="409:2">རབ་ཏུ་བྱུང་ཞིང་དགྲ་བཅོམ་པའི་འབྲས་བུ་ཐོབ་པར་གྱུར་ཏོ། །</s>
</p><p id="410">
<s id="410:1">སེམས་ཅན་གྲངས་མེད་པ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དེ། །</s>
</p><p id="411">
<s id="411:1">ཕྱིར་མི་ལྡོག་པའི་ས་ལ་གནས་པར་གྱུར་ཏོ། ། </s>
</p><p id="412">
<s id="412:1">[213b.7]ཡི་དགས་ཀྱི་རྒྱུད་དུ་གཏོགས་པ་དག་ནི་སངས་རྒྱས་ཀྱི་འོད་ཟེར་གྱིས་རེག་ཅིང་ཆོས་ཐོས་པས་ཐམས་ཅད་ཁ་ཟས་ཀྱིས་འགྲངས་ཏེ། </s>
</p><p id="413">
<s id="413:1">ལུས་དང་སེམས་ལ་གདུང་བ་མེད་ཅིང་ཚིམ་པར་གྱུར་ནས། </s>
</p><p id="414">
<s id="414:1">ཐམས་ཅད་སྙིང་རྗེ་བའི་སེམས་དང་ལྡན་པ་སྐྱེས་ཏེ། </s>
</p><p id="415">
<s id="415:1">སངས་རྒྱས་ལ་བསྙེན་ [214a.1]བཀུར་བྱས་ཏེ། </s>
</p><p id="416">
<s id="416:1">ཡི་དགས་ལས་རྣམ་པར་གྲོལ་ནས་ལྷ་དང་མིར་སྐྱེས་སོ། །</s>
</p><p id="417">
<s id="417:1">དུད་འགྲོའི་སྐྱེ་གནས་སུ་གཏོགས་པའི་སེམས་ཅན་རྣམས་ནི་སངས་རྒྱས་ཀྱི་འོད་ཟེར་མཐོང་བས་</s>
<s id="417:2">འདོད་ཆགས་དང་ཞེ་སྡང་གི་སེམས་ཀུན་ཞི་སྟེ།</s>
</p><p id="418">
<s id="418:1">གཏི་མུག་གིས་མདོངས་པ་ [214a.2]ཡང་སད་པར་གྱུར་ནས། </s>
</p><p id="419">
<s id="419:1">ཐམས་ཅད་སངས་རྒྱས་ལ་དགའ་ཞིང་དད་པས།</s>
<s id="419:2">དུད་འགྲོ་ལས་རྣམ་པར་གྲོལ་ཏེ།</s>
</p><p id="420">
<s id="420:1">ལྷ་དང་མིར་སྐྱེས་སོ། །</s>
</p><p id="421">
<s id="421:1">སེམས་ཅན་དམྱལ་བའི་སེམས་ཅན་ལ་སངས་རྒྱས་ཀྱི་འོད་ཟེར་གྱིས་རེག་པས་གྲང་བ་ནི་དྲོ་བར་གྱུར། </s>
</p><p id="422">
<s id="422:1">ཚ་བ་ནི་བསིལ་བར་གྱུར། ། </s>
</p><p id="423">
<s id="423:1">[214a.3]སྡུག་བསྔལ་གྱིས་གདུངས་པ་ཡང་རྒྱུན་ཆད་པར་གྱུར་ཏེ། </s>
</p><p id="424">
<s id="424:1">ལུས་དང་སེམས་རབ་ཏུ་དགའ་བས།</s>
<s id="424:2">སངས་རྒྱས་ལ་དད་པར་གྱུར་ཏེ།</s>
</p><p id="425">
<s id="425:1">སེམས་ཅན་དམྱལ་བ་ལས་ཐར་ནས་ལྷ་དང་མིར་སྐྱེས་སོ། །</s>
</p><p id="426">
<s id="426:1">དེའི་ཚེ་རྒྱལ་པོ་ཀ་པྱི་ན་ཆེན་པོ་དང་།</s>
<s id="426:2">གསེར་ས་ལའི་རྒྱལ་ཕྲན་རྣམས་ཀྱིས་རྫུ་ [214a.4]འཕྲུལ་འདི་ལྟ་བུ་དག་མཐོང་ནས།</s>
</p><p id="427">
<s id="427:1">ཤིན་ཏུ་དད་པའི་སེམས་འབའ་ཞིག་</s>
<s id="427:2">དད་པས་རྡུལ་དང་བྲལ། དྲི་མ་དང་བྲལ་ཏེ།</s>
</p><p id="428">
<s id="428:1">ཆོས་ལ་ཆོས་ཀྱི་མིག་རྣམ་པར་དག་པར་གྱུར་ཏེ། </s>
</p><p id="429">
<s id="429:1">རྒྱལ་ཕྲན་ཁྲི་བརྒྱད་སྟོང་གི་སེམས་ཚིམ་པར་གྱུར་ཏོ། །</s>
</p><p id="430">
<s id="430:1">དེ་མ་ཐག་ཏུ་སངས་རྒྱས་ཀྱི་རྫུ་འཕྲུལ་བསྡུས་ [214a.5]ཏེ། </s>
</p><p id="431">
<s id="431:1">ཕྱིར་སངས་རྒྱས་ཀྱི་སྐུར་དགེ་སློང་གི་དགེ་འདུན་གྱིས་མདུན་དང་རྒྱབ་ཏུ་བསྐོར་ཏེ།  བཞུགས་པར་བསྟན་ཏོ། །</s>
</p><p id="432">
<s id="432:1">དེ་ནས་གསེར་ས་ལའི་རྒྱལ་པོ་དེ་ཡང་བཅོམ་ལྡན་འདས་ལ་རབ་ཏུ་བྱུང་བར་གསོལ་པ་དང་།</s>
<s id="432:2">བཅོམ་ལྡན་འདས་ཀྱིས་ལེགས་པར་འོངས་སོ། །</s>
</p><p id="433">
<s id="433:1">ཞེས་བཀའ་ [214a.6]སྩལ་པས། སྐྲ་དང་། ཁ་སྤུ་རང་བྱི་སྟེ། </s>
</p><p id="434">
<s id="434:1">ངུར་སྨྲིག་གྱོན་པའི་དགེ་སློང་དུ་གྱུར་ནས། </s>
</p><p id="435">
<s id="435:1">ཆོས་ཡིད་ལ་བྱས་པས་ཟག་པ་ཟད་དེ་དགྲ་བཅོམ་པར་གྱུར་ཏོ། །</s>
</p><p id="436">
<s id="436:1">དེ་ནས་ཀུན་དགའ་བོས་བཅོམ་ལྡན་འདས་ལ་གསོལ་པ།</s>
<s id="436:2">གསེར་ས་ལའི་རྒྱལ་པོ་འདིས་སྔོན་བསོད་ནམས་ཅི་ཞིག་བགྱིས་ན་</s>
</p><p id="437">
<s id="437:1">[214a.7]འདི་ལྟར་རིགས་ཆེ་ཞིང་མཐོ་ལ།</s>
<s id="437:2">ཡོན་ཏན་འཕགས་པར་ཆེ་ཞིང་།</s>
<s id="437:3">སངས་རྒྱས་བཅོམ་ལྡན་འདས་དང་ཕྲད་པས།</s>
<s id="437:4">དེ་མ་ཐག་ཏུ་ཟག་པ་ཟད་པར་གྱུར།</s>
</p><p id="438">
<s id="438:1">བཅོམ་ལྡན་འདས་ཀྱིས་ཀུན་དགའ་བོ་ལ་བཀའ་སྩལ་པ།</s>
<s id="438:2">སེམས་ཅན་འདི་དག་གི་སྤྱོད་པ་བཞིན་དུ་ལས་ཀྱི་འབྲས་བུ་ [214b.1]རྣམ་པར་སྨིན་པར་འགྱུར་རོ། །</s>
<s id="438:3">སྔོན་འདས་པའི་དུས་ན་སངས་རྒྱས་འོད་སྲུང་འཇིག་རྟེན་ན་གཤེགས་ཏེ</s>
</p><p id="439">
<s id="439:1">སངས་རྒྱས་དེ་མྱ་ངན་ལས་འདས་ནས། </s>
</p><p id="440">
<s id="440:1">ཁྱིམ་བདག་ཅིག་གིས་མཆོད་རྟེན་བརྩིགས་ཏེ། </s>
</p><p id="441">
<s id="441:1">དགེ་འདུན་གྱི་གནས་ཁང་བྱས་ནས། </s>
</p><p id="442">
<s id="442:1">འཚོ་བའི་ཡོ་བྱད་རྣམ་པ་བཞི་ [214b.2]ཡང་སྦྱར་ཏེ་</s>
</p><p id="443">
<s id="443:1">ཡུན་རིང་ཞིག་ལོན་པ་དང་།</s>
<s id="443:2">མཆོད་རྟེན་དེ་ཡང་ཞིག །</s>
<s id="443:3">འཚོ་བའི་ཡོ་བྱད་ཁྲི་སྟན་དང་། གོས་དང་། ཟས་ཀྱང་རྒྱུན་ཆད་པར་གྱུར་ཏོ། །</s>
</p><p id="444">
<s id="444:1">དེ་ནས་ཁྱིམ་བདག་དེ་ལ་བུ་དགེ་སློང་ཞིག་ཡོད་པ་དེས་མི་མང་པོ་ལ་ཆོས་བཤད་དེ་ཕྱིར་ཡང་མཆོད་རྟེན་གསོས་ནས། </s>
</p><p id="445">
<s id="445:1">གོས་དང་། [214b.3]མལ་ཆ་དང་། བཟའ་བ་དང་། བཏུང་བ་དང་། ཁྲི་སྟན་ལ་སོགས་པའི་ཡོ་བྱད་སྦྱར་ཏེ། </s>
</p><p id="446">
<s id="446:1">མི་དེ་དག་དང་སེམས་ཡིད་འཐུན་པར་འཚོ་བའི་ཡོ་བྱད་སྦྱར་ཏེ། </s>
</p><p id="447">
<s id="447:1">འདི་སྐད་དུ་སྨོན་ལམ་བཏབ་བོ། །</s>
<s id="447:2">བདག་ཅག་མ་འོངས་པའི་དུས་སུ་བཙན་ཞིང་ཕྱུག་པ་དང་། ཚེ་རིང་བ་དང་།</s>
<s id="447:3">སངས་ [214b.4]རྒྱས་འཇིག་རྟེན་དུ་གཤེགས་པ་དང་ཕྲད་དེ།</s>
</p><p id="448">
<s id="448:1">ཆོས་ཐོས་ནས་འབྲས་བུ་ཡང་ཐ་མལ་པར་མ་གྱུར་ཅིག་ཅེས་སྨོན་ལམ་བཏབ་བོ། །</s>
<s id="448:2">ཀུན་དགའ་བོ་དེའི་ཚེ་དེའི་དུས་ན།</s>
</p><p id="449">
<s id="449:1">ཁྱིམ་བདག་གི་བུ་དགེ་སློང་དེ་ནི།</s>
<s id="449:2">ཡུལ་གསེར་ས་ལའི་རྒྱལ་པོ་ཀ་པྱི་ན་ཆེན་པོ་ཡིན་ནོ། །</s>
</p><p id="450">
<s id="450:1">དེས་ཆོས་བསྟན་ཏེ།  མཆོད་ [214b.5]རྟེན་གསོས་པ་དང་། འཚོ་བའི་ཡོ་བྱད་བསྟབས་པ་ནི་</s>
<s id="450:2">རྒྱལ་ཕྲན་ཁྲི་བརྒྱད་སྟོང་སྙེད་ཡིན་ནོ། །</s>
</p><p id="451">
<s id="451:1">བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། </s>
</p><p id="452">
<s id="452:1">འཁོར་མང་པོ་རྣམས་ཕྱིར་མི་ལྡོག་པའི་སེམས་བསྐྱེད་དེ། </s>
</p><p id="453">
<s id="453:1">ཡི་རངས་ནས་མངོན་པར་དགའོ། །</s>
</p><p id="454">
<s id="454:1">ཀ་པྱི་ན་ཆེན་པོའི་ལེའུ་སྟེ་ཉི་ཤུ་ [214b.6]བཞི་པའོ།། །།</s>
</p><p id="455">
<s id="455:1">དགེ་སློང་མ་ཨུད་པ་ལའི་ལེའུ་ཞེས་བྱ་སྟེ་ཉི་ཤུ་ལྔ་པའོ།། །།</s>
<s id="455:2">འདི་སྐད་བདག་གིས་ཐོས་པའི་དུས་གཅིག་ན།</s>
</p><p id="456">
<s id="456:1">བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །</s>
</p><p id="457">
<s id="457:1">རྒྱལ་པོ་གསལ་རྒྱལ་ནི་ནོངས།</s>
<s id="457:2">རྒྱལ་ཚབ་བཻ་དཱུརྱ་རྒྱལ་སར་གཤེགས་ [214b.7]ཏེ། །</s>
</p><p id="458">
<s id="458:1">རྒྱལ་པོའི་ནང་ན་ཆོས་བཞིན་དུ་རྒྱལ་པོ་བྱེད་པ་མ་ཡིན་པས།</s>
<s id="458:2">གླང་པོ་ཆེའི་རྨིག་པས་མི་བརྫིས་ཏེ།</s>
</p><p id="459">
<s id="459:1">བསད་པ་ཡང་གྲངས་མེད་དོ། །</s>
</p><p id="460">
<s id="460:1">དེའི་ཚེ་ན་རིགས་ཆེ་ཞིང་བཙུན་པའི་བུད་མེད་དག་ཅིག་གིས་དེ་ལྟ་བུ་དག་མཐོང་ནས། </s>
</p><p id="461">
<s id="461:1">ཁྱིམ་ལ་མི་དགའ་བར་གྱུར་ཏེ། </s>
</p><p id="462">
<s id="462:1">ཐམས་ཅད་ [215a.1]རབ་ཏུ་བྱུང་ནས་དགེ་སློང་མར་གྱུར་ཏོ། །</s>
</p><p id="463">
<s id="463:1">རབ་ཏུ་བྱུང་བ་དེ་དག་ལ་ལ་ནི་ཤཱཀྱའི་རིགས།</s>
<s id="463:2">ལ་ལ་ནི་རྒྱལ་རིགས་ཡིན་ཏེ།</s>
</p><p id="464">
<s id="464:1">དཔེ་མེད་པར་མངའ་བྱད་ལེགས་པར་བལྟ་ན་སྡུག་པ།</s>
<s id="464:2">རིགས་ཆེ་བ་ལྔ་བརྒྱ་སྙེད་བདོག་པ་ཡོངས་སུ་སྤངས་ཏེ།</s>
</p><p id="465">
<s id="465:1">རབ་ཏུ་བྱུང་བས་ཡུལ་མི་ [215a.2]ཐམས་ཅད་ཀྱང་། དེ་ལ་དགའ་སྟེ་འཚོ་བ་སྦྱོར་རོ། །</s>
<s id="465:2">དགེ་སློང་མ་དེ་དག་གཅིག་ལ་གཅིག་འདི་སྐད་དུ་</s>
<s id="465:3">བདག་ཅག་ནི་རབ་ཏུ་བྱུང་ཡང་</s>
<s id="465:4">ཆོས་ཀྱི་བདུད་རྩིའི་རོ་མ་མྱོང་སྟེ</s>
</p><p id="466">
<s id="466:1">འདོད་ཆགས་དང་། ཞེ་སྡང་དང་། གཏི་མུག་ཞི་བར་མ་བྱས་ན་མི་རུང་གིས།</s>
<s id="466:2">དྲུག་སྡེ་མ་བསྙེན་དགའ་མོའི་ [215a.3]ཐད་དུ་ཆོས་ཉན་དུ་འདོང་ངོ་ཞེས་སྨྲས་ནས།</s>
</p><p id="467">
<s id="467:1">དེ་དག་གང་ན་བར་སོང་སྟེ་ཕྱིན་པ་དང་། ཕྱག་འཚལ་ནས་</s>
<s id="467:2">འདི་སྐད་དུ་བདག་ཅག་ནི་རབ་ཏུ་བྱུང་ན་ཡང་།</s>
<s id="467:3">ཆོས་ཀྱི་བདུད་རྩིའི་རོ་མ་མྱོང་ན།</s>
</p><p id="468">
<s id="468:1">བདག་ཅག་ལ་བསྟན་དུ་གསོལ་ཞེས་སྨྲས་པ་དང་།</s>
<s id="468:2">དྲུག་སྡེ་མོས་བསམས་པ་བདག་གིས་ [215a.4]འདི་དག་ཆོས་དང་ཚུལ་ཁྲིམས་ལས་ཕྱིར་ཟློག་སྟེ།</s>
</p><p id="469">
<s id="469:1">འདི་དག་གི་ཆོས་གོས་དང་། ལྷུང་བཟེད་ཐོབ་པར་གྱུར་ན། </s>
</p><p id="470">
<s id="470:1">རེ་ལེགས་སྙམ་ནས། </s>
</p><p id="471">
<s id="471:1">འདི་སྐད་ཅེས་སྨྲས་སོ། །</s>
</p><p id="472">
<s id="472:1">ཁྱེད་རྣམས་ནི་རིགས་ཆེ་ཞིང་མཐོ་བ་སྟེ། </s>
</p><p id="473">
<s id="473:1">རིན་པོ་ཆེ་སྣ་བདུན་དང་།</s>
<s id="473:2">གླང་པོ་ཆེ་དང་།</s>
<s id="473:3">རྟ་དང་། [215a.5]</s>
<s id="473:4">བྲན་ཕོ་དང་།</s>
<s id="473:5">བྲན་མོ་དང་།</s>
<s id="473:6">ལས་བྱེད་པའི་མི་དང་།</s>
<s id="473:7">ཞིང་དང་།</s>
<s id="473:8">འཚོ་བའི་ཡོ་བྱད་ཅིས་མི་བྲེལ་ན་</s>
<s id="473:9">ཅིའི་ཕྱིར་དེ་དག་ཡོངས་སུ་སྤངས་ཏེ</s>
</p><p id="474">
<s id="474:1">དགེ་སློང་མར་ཞུགས་ནས་འདི་ལྟར་ཉོན་མོངས་ཤིང་སྡུག་བསྔལ་དང་བསྡོས་ཏེ། </s>
</p><p id="475">
<s id="475:1">སངས་རྒྱས་ཀྱི་བསླབ་པ་ལ་འཇུག་པར་བྱེད། </s>
</p><p id="476">
<s id="476:1">ཉེས་ན་ [215a.6]ཕྱིར་སོང་སྟེ་ཁྱིམ་ཐབ་དང་། བུ་དང་བུ་མོར་ལྡན་པས་ལྷན་ཅིག་ཏུ་ཡིད་བཞིན་དུ་དགའ་སྟེ། </s>
</p><p id="477">
<s id="477:1">རྩེ་ཞིང་ཚེ་འདི་ལ་ཡང་དགའ་སྐྱིད་པ་མྱོང་བར་བྱས་ལ། སྦྱིན་པ་དང་ཡིད་བཞིན་དུ་བྱས་ན་ལེགས་སོ། །</s>
</p><p id="478">
<s id="478:1">ཞེས་བསྒོའོ། །དགེ་སློང་མ་དེ་རྣམས་དེ་སྐད་ཅེས་བསྒོ་བ་ཐོས་ནས་</s>
<s id="478:2">མི་དགའ་ [215a.7]སྟེ་དུས་ནས་ཕྱིར་དོང་ངོ་། །</s>
</p><p id="479">
<s id="479:1">དེ་ནས་དགེ་སློང་མ་དེ་དག་དགེ་སློང་མ་ཨུད་པ་ལའི་མདོག་གང་ན་བར་སོང་ནས་དེར་ཕྱིན་པ་དང་། ཨུད་པ་ལའི་མདོག་ལ་ཕྱག་འཚལ་ཏེ། </s>
</p><p id="480">
<s id="480:1">ཆོས་བཞིན་དུ་སྙུན་གསོལ་ནས་འདི་སྐད་ཅེས་སོ། །</s>
</p><p id="481">
<s id="481:1">བདག་ཅག་ཁྱིམ་ན་མཆིས་པ་ན་ཁྱིམ་གྱི་ལས་ཀྱིས་ [215b.1]བསླུས།</s>
<s id="481:2">ད་རབ་ཏུ་བྱུང་ཡང་འདོད་པའི་དབང་དུ་གྱུར་ནས།</s>
</p><p id="482">
<s id="482:1">ཉོན་མོངས་པ་ལས་ཐར་བར་མི་ནུས་ན། </s>
</p><p id="483">
<s id="483:1">བདག་ཅག་ལ་ཐུགས་བརྩེ་བའི་སླད་དུ་དམ་པའི་ཆོས་བསྟན་དུ་གསོལ། </s>
</p><p id="484">
<s id="484:1">ཨུད་པ་ལས་སྨྲས་པ།</s>
<s id="484:2">ཁྱོད་ཅི་དང་ཅི་འདོད་པ་འདས་པའམ། མ་འོངས་པའམ། ད་ལྟར་གྱི་ [215b.2]དངོས་པོ་གང་ཡང་རུང་བ་དྲིས་ཤིག་དང་ངས་བསྟན་པར་བྱའོ། །</s>
</p><p id="485">
<s id="485:1">དགེ་སློང་མ་རྣམས་ཀྱིས་གསོལ་པ།</s>
<s id="485:2">འདས་པ་དང་། མ་འོངས་པ་རེ་ཞིག་ཞོག་ལ་ད་ལྟར་གྱི་བསྟན་ཏེ།</s>
</p><p id="486">
<s id="486:1">བདག་ཅག་གི་ཐེ་ཙོམ་དགྲོལ་དུ་གསོལ། </s>
</p><p id="487">
<s id="487:1">ཨུད་པ་ལས་སྨྲས་པ།</s>
<s id="487:2">འདོད་ཆགས་ནི་མེ་དང་འདྲ་སྟེ། རི་ལུང་ [215b.3]ཚིག་པར་བྱེད་དོ། ། རྩྭ་ཁྲི་དང་འདྲ་སྟེ་མཆེད་པར་འགྱུར་རོ། །</s>
<s id="487:3">འདོད་ཆགས་ཀྱི་དབང་གིས་གཅིག་ལ་གཅིག་འཚེ་ཞིང་གནོད་པར་བྱེད་དོ། །</s>
</p><p id="488">
<s id="488:1">དེ་ལ་ཡུན་རིང་ནས་ངན་སོང་གསུམ་དུ་ལྷུང་སྟེ་ཐར་བའི་དུས་མེད་དོ། །</s>
</p><p id="489">
<s id="489:1">ཁྱིམ་ན་གནས་པ་ནི་སྡུག་པ་ལ་ཆགས་ཏེ། </s>
</p><p id="490">
<s id="490:1">འདོད་པ་དང་བྱེ་བྲལ་ [215b.4]པ་དང་།</s>
<s id="490:2">སྐྱེ་བ་དང་། རྒ་བ་དང་། ན་བ་དང་། འཆི་བ་དང་།</s>
<s id="490:3">རྒྱལ་པོའི་ཁྲིམས་ཀྱིས་གཙེ་བའི་སྡུག་བསྔལ་རྒྱུན་མི་ཆད་པར་མྱོང་སྟེ</s>
</p><p id="491">
<s id="491:1">ཚེ་འཕོས་ནས་ཕྱིར་ཡང་སོས་པ་ཙམ་དུ་ལུས་དང་སེམས་གདུངས་ཏེ། </s>
</p><p id="492">
<s id="492:1">ཁྱིམ་གྱིས་གླགས་ཤིང་། བཅིངས་པ་ནི་</s>
<s id="492:2">བཙོན་ར་བས་ཀྱང་དམ་ [215b.5]མོ། །</s>
<s id="492:3">བདག་ཀྱང་ཀུན་ཏུ་རྒྱུ་བའི་རིགས་སུ་སྐྱེས་ཏེ།</s>
</p><p id="493">
<s id="493:1">ཁོ་མོའི་ཕ་མ་ཡང་རིགས་ཆེ་ཞིང་བཙུན་པས་ཁོ་མོ་ཡང་ཀུན་ཏུ་རྒྱུ་བའི་རིགས་ཆེ་བ་མང་དུ་ཐོས་པ།</s>
<s id="493:2">མཁས་པའི་རིག་བྱེད་དང་ལྡན་པ་ཞིག་ལ་</s>
<s id="493:3">བག་མར་བཏང་ནས་དེའི་ཆུང་མ་བྱེད་དེ།</s>
</p><p id="494">
<s id="494:1">དེའི་བུ་ཡང་ཡོད་པར་གྱུར་ཏོ། ། </s>
</p><p id="495">
<s id="495:1">[215b.6]ཕྱིས་གྱོས་སྒྱུག་ཚེ་འཕོས་པའི་འོག་ཏུ་</s>
<s id="495:2">ཁོ་མོ་ལ་སེམས་ཅན་ཡོད་པར་གྱུར་ནས།</s>
</p><p id="496">
<s id="496:1">ཁྱིམ་ཐབ་ལ་འདི་སྐད་ཅེས་སྨྲས་སོ། །</s>
</p><p id="497">
<s id="497:1">ཁོ་མོ་ལ་སེམས་ཅན་ཡོད་དེ། </s>
</p><p id="498">
<s id="498:1">ཟླ་བ་ཡང་ཚང་དུ་ཉེ་བས་གལ་ཏེ་འདིར་བུ་བཙས་ན་</s>
</p><p id="499">
<s id="499:1">བཙོག་ཅིང་མི་སྡུག་གིས།</s>
<s id="499:2">ཁོ་མོའི་ཕ་མའི་ཁྱིམ་དུ་བཙར་འགྲོའོ་ཞེས་བྱས་ན</s>
</p><p id="500">
<s id="500:1">[215b.7]ཁོ་མོ་ལ་ལེགས་སོ་ཞེས་ཟེར་ཏེ། </s>
</p><p id="501">
<s id="501:1">ཁྱོ་ཤུག་གཉིས་འགྲོགས་ནས་བུ་ཞིག་ཀྱང་ཁྲིད་དེ་ ཕ་མ་འདོད་པར་སོང་བ་ལས།</s>
<s id="501:2">ལམ་ཕྱེད་ཙམ་དུ་ཕྱིན་པ་དང་མངལ་མི་བདེ་བར་གྱུར་ནས་</s>
</p><p id="502">
<s id="502:1">ཤིང་ཅིག་གི་དྲུང་དུ་ནམ་ཕྱེད་ཙམ་ན་བུ་བཙས་སོ། །</s>
</p><p id="503">
<s id="503:1">ཁོ་མོའི་ཁྱིམ་ཐབ་ཀྱང་། ལོགས་ཤིག་ཏུ་ཉལ་བ་ [216a.1]ལས་</s>
<s id="503:2">མཚན་མོ་སྦྲུལ་གྱིས་ཟིན་ཏོ། །</s>
</p><p id="504">
<s id="504:1">མཚན་མོ་བོས་ན་ཅང་མི་གྲག་ནས།</s>
<s id="504:2">ནམ་ནངས་ནས་བལྟས་ན་ཁྱིམ་ཐབ་ཀྱང་སྦྲུལ་གདུག་པས་ཟིན་པས་ཚེ་འཕོས་ནས།</s>
</p><p id="505">
<s id="505:1">ལུས་ཀྱང་ཞིག་པར་གྱུར་ཏོ། །</s>
</p><p id="506">
<s id="506:1">དེའི་ཚེ་ན་ཁོ་མོ་འཁམས་ཏེ་ས་ལ་འགྱེལ་བ་དང་།</s>
<s id="506:2">བུ་ཆེ་བ་ཡང་ཕ་སྦྲུལ་གྱིས་ [216a.2]བསད་པ་མཐོང་ནས།</s>
</p><p id="507">
<s id="507:1">སྐད་ཕྱུང་སྟེ་ངུས་པས་བུ་ངུས་པའི་སྐད་ཀྱིས་ཁོ་མོ་ཡང་ཕྱིར་སངས་ནས། </s>
</p><p id="508">
<s id="508:1">བུ་ཆེ་བ་ནི་ཁུར་དུ་ཐོགས། </s>
</p><p id="509">
<s id="509:1">བུ་ཆུང་བ་ནི་པང་པར་ཁྱེར་ཏེ་</s>
<s id="509:2">ངུ་ཞིང་སོང་བ་ལས་ལམ་ཡང་དབེན་པ་ཞིག་སྟེ།</s>
</p><p id="510">
<s id="510:1">མི་འགའ་ཡང་མ་འདྲུལ་བས་གྲོགས་ཀྱང་མ་རྙེད་དོ། །</s>
</p><p id="511">
<s id="511:1">བར་ན་ཆུ་ཆེན་པོ་ཞིག་ [216a.3]ཡོད་དེ། </s>
</p><p id="512">
<s id="512:1">ཆུ་དེ་ཁ་ཚོན་ཡང་ཆེ་ལ་ཟབ་པས་བུ་གཉི་ག་མ་ཐེག་ནས། </s>
</p><p id="513">
<s id="513:1">བུ་ཆེ་བ་ནི། ཆུའི་ཚུ་རོལ་དུ་བཞག །</s>
</p><p id="514">
<s id="514:1">བུ་ཆུང་ངུ་ཁྱེར་ཏེ་ཕ་རོལ་ཏུ་བསྐྱལ་ནས། </s>
</p><p id="515">
<s id="515:1">ཕྱིར་བུ་ཆེ་བ་བསུར་འོང་བ་དང་།</s>
<s id="515:2">བུ་ཡང་མ་འོངས་པ་མཐོང་ནས།</s>
</p><p id="516">
<s id="516:1">ཆུའི་ནང་དུ་ཞུགས་ཏེ་</s>
</p><p id="517">
<s id="517:1">ཆུས་ཁྱེར་བ་ལས།</s>
<s id="517:2">ཁོ་མོས་བསྙགས་ [216a.4]པ་ལས་</s>
<s id="517:3">སྟོབས་ཆུང་བས་མ་ཟིན་ཏེ་ཆུས་ཁྱེར་རོ། །</s>
<s id="517:4">དེ་ནས་ཕྱིར་ཕ་རོལ་ན་ཕྱིན་ཙམ་ན་</s>
<s id="517:5">བུ་ཆུང་བ་ཡང་སྤྱང་ཀིས་ཟོས་ཏེ</s>
</p><p id="518">
<s id="518:1">ཁྲག་ཅུང་ཟད་ཙམ་ས་ལ་སྣང་ངོ་། །</s>
<s id="518:2">དེར་ཡང་འཁམས་ནས།</s>
</p><p id="519">
<s id="519:1">རིང་ཤིག་ལོན་ཏེ་</s>
</p><p id="520">
<s id="520:1">ཕྱིར་སངས་པ་དང་། ལམ་དུ་ཞུགས་ཏེ་</s>
</p><p id="521">
<s id="521:1">སོང་སོང་བ་ལས་ཀུན་ཏུ་རྒྱུ་ཁོ་མོའི་ཕ་ [216a.5]མ་དང་ཉེ་ཞིང་། བཤེས་པ་ཞིག་དང་ཕྲད་དོ། །</s>
</p><p id="522">
<s id="522:1">ཀུན་ཏུ་རྒྱུ་དེས་ཁྱོད་ཅི་ཉེས་ན་འདི་ལྟར་ཉོན་མོངས་པར་གྱུར་ཅེས་དྲིས་ན། </s>
</p><p id="523">
<s id="523:1">ཁོ་མོས་ཀྱང་ཅི་ལྟར་གྱུར་པའི་གཏམ་རྒྱས་པར་བྱས་པ་དང་།</s>
<s id="523:2">ཀུན་ཏུ་རྒྱུ་དེ་ཡང་ངུས་ནས་</s>
<s id="523:3">ཁོ་མོའི་ཕ་མའི་གཏམ་དྲིས་ན།</s>
</p><p id="524">
<s id="524:1">ཁྱོད་ཀྱི་ཕ་མའི་ཁྱིམ་དུ་དེ་བར་མེ་ [216a.6]ཤོར་ནས་ཕ་མ་དང་། ཁྱིམ་གང་གི་མི་ཐམས་ཅད་མེས་ཚིག་གོ་ཞེས་ཟེར་རོ། །</s>
<s id="524:2">དེ་སྐད་ཅེས་སྨྲས་པ་ཐོས་ནས་ཁོ་མོ་འཁམས་ཏེ་ས་ལ་འགྱེལ་ཏོ། །</s>
</p><p id="525">
<s id="525:1">དེ་ནས་ཀུན་ཏུ་རྒྱུ་དེས་བསླང་སྟེ། </s>
</p><p id="526">
<s id="526:1">ཁྱིམ་དུ་ཁྲིད་དེ་ཁོ་མོ་ལ་བུ་བཞིན་དུ་བྱམས་ཤིང་གདུངས་པ་ལས།</s>
<s id="526:2">ཡང་ཀུན་ཏུ་རྒྱུ་ [216a.7]ཅིག་གིས་ཆུང་མར་བླངས་ཏེ།</s>
</p><p id="527">
<s id="527:1">དེ་དང་ལྷན་ཅིག་རྩེ་དགའ་ཡོངས་སུ་སྤྱོད་པ་ལས་</s>
<s id="527:2">སེམས་ཅན་དང་ལྡན་པར་གྱུར་ཏེ།</s>
</p><p id="528">
<s id="528:1">ཟླ་བ་ཚང་ནས་བུ་བྱུང་དུ་ཉེ་བ་ན་</s>
<s id="528:2">ཁྱིམ་ཐབ་གཞན་གྱིས་ཁྱིམ་དུ་ཆང་ལ་བོས་ན་དེའི་འོག་ཏུ་བུ་བཙས་ཏེ།</s>
</p><p id="529">
<s id="529:1">སྒོ་དམ་དུ་བཅད་ནས་བུ་བཙིར་བ་ལས།</s>
<s id="529:2">ཁྱིམ་ཐབ་ཆང་གིས་མྱོས་ [216b.1]ཏེ།</s>
</p><p id="530">
<s id="530:1">སྒོ་བརྡུངས་པ་དང་།</s>
<s id="530:2">སྒོ་འབྱེད་པ་མེད་པས།</s>
<s id="530:3">ཁྲོས་ཏེ་སྒོ་བཅག་ནས།</s>
</p><p id="531">
<s id="531:1">ནང་དུ་འོངས་པ་དང་།</s>
<s id="531:2">ཁོ་མོ་ཡང་བརྡེགས་སོ། །</s>
</p><p id="532">
<s id="532:1">བདག་གིས་བུ་བཙས་སོ་ཞེས་བྱས་ན་</s>
<s id="532:2">བུ་ཡང་བསད་དེ་མར་གྱི་ནང་དུ་བརྔོས་ནས་ ཁོ་མོ་ལ་ཟར་བཅུག་གོ། །</s>
</p><p id="533">
<s id="533:1">བུའི་ཤ་ཟ་མ་ཕོད་ནས་མ་ཟོས་པས་ཡང་བརྡེགས་ཏེ།</s>
</p><p id="534">
<s id="534:1">[216b.2]ནན་གྱིས་ཟར་བཅུག་གོ། །</s>
</p><p id="535">
<s id="535:1">ཟོས་པའི་འོག་ཏུ་ཁྱིམ་ཐབ་ཀྱང་སད་ནས་</s>
<s id="535:2">བདག་གིས་བསམས་པ།</s>
<s id="535:3">བདག་བསོད་ནམས་མེད་ཅིང་ལས་ངན་ནོ་སྙམ་བསམས་ནས།</s>
</p><p id="536">
<s id="536:1">ཁྱིམ་ཐབ་བོར་ཏེ། </s>
</p><p id="537">
<s id="537:1">ཡུལ་བཱ་རཱ་ཎ་སཱིར་བྲོས་སོ། །</s>
</p><p id="538">
<s id="538:1">ཡུལ་བཱ་རཱ་ཎ་སཱིའི་ཕྱི་རོལ་ན་ཤིང་ཅིག་གི་དྲུང་ན་འདུག་པ་ལས།</s>
<s id="538:2">གྲོང་ [216b.3]དེའི་ཁྱིམ་བདག་གཞོན་ནུ་ཞིག་གསར་དུ་</s>
<s id="538:3">ཆུང་མ་ཚེ་འཕོས་ནས་</s>
</p><p id="539">
<s id="539:1">གྲོང་ཁྱེར་གྱི་ཕྱི་རོལ་ཏུ་ཆུང་མའི་རུས་བུ་སྦས་ནས། </s>
</p><p id="540">
<s id="540:1">ཁྱིམ་བདག་དེ་ཆུང་མ་དེ་ལ་ཆགས་པས་རུས་བུའི་དྲུང་ན་ངུ་ཞིག་འདུག་པ་ལས།</s>
<s id="540:2">བདག་གི་དྲུང་དུ་འོངས་ཏེ་ཁོ་མོ་ལ་ཁྱོད་གཅིག་པུ་འདི་ནི་ཅི་བྱེད་ཅེས་དྲིས་སོ། །</s>
</p><p id="541">
<s id="541:1">ཁོ་མོས་ [216b.4]ཀྱང་དེ་བཞིན་དུ་གཏམ་བྱས་པ་ལས་</s>
<s id="541:2">ཁྱིམ་བདག་དེས་སྐྱེད་མོས་ཚལ་དུ་ཁྲིད་དེ་ཆུང་མ་བྱའོ་ཞེས་སྨྲས་ནས།</s>
</p><p id="542">
<s id="542:1">ཁོ་མོས་དེ་བཞིན་དུ་རུང་ངོ་ཞེས་སྨྲས་སོ། །</s>
</p><p id="543">
<s id="543:1">ཁྱོ་ཤུག་འདུས་ནས་</s>
<s id="543:2">རིང་པོར་མ་ལོན་པར</s>
<s id="543:3">ཁྱིམ་ཐབ་ནད་ཀྱིས་བཏབ་ནས་</s>
<s id="543:4">ཚེ་འཕོས་སོ། །</s>
</p><p id="544">
<s id="544:1">དེའི་ཚེ་ན་</s>
<s id="544:2">ཡུལ་ཆོས་ཀྱིས་གསོན་པའི་ཚེ་ [216b.5]</s>
<s id="544:3">ཁྱོ་ཤུག་མཛའ་བ་རྣམས།</s>
<s id="544:4">ཁྱོའི་ཚེ་འཕོས་ན་</s>
<s id="544:5">ཆུང་མ་ཡང་གསོན་པོར་ཁྱོ་དང་ལྷན་ཅིག་ཏུ་དུར་དུ་འཛུད་དོ། །</s>
</p><p id="545">
<s id="545:1">ཁོ་མོ་ཡང་དེར་དུར་དུ་བཅུག་ནས་</s>
</p><p id="546">
<s id="546:1">ནུབ་མོ་དུར་རྐུན་འོངས་ཏེ་</s>
</p><p id="547">
<s id="547:1">དུར་བྲུས་པ་དང་།</s>
<s id="547:2">དུར་རྐུན་གྱི་དཔོན་པོས་ཁོ་མོ་བཟང་བར་མཐོང་བས་</s>
<s id="547:3">དེས་ཀྱང་ཆུང་མར་བྱས་སོ། །</s>
</p><p id="548">
<s id="548:1">རིང་པོ་མ་ལོན་ [216b.6]པར་དུར་རྐུན་སོང་སོང་བ་ལས་</s>
<s id="548:2">རྒྱལ་པོས་བསད་ནས།</s>
</p><p id="549">
<s id="549:1">རྐུན་ཟླ་རྣམས་ཀྱིས་རུས་བུ་བསྐུར་ཏེ། </s>
</p><p id="550">
<s id="550:1">ཁོ་མོ་དང་ལྷན་ཅིག་ཏུ་ཡང་དུར་དུ་བཅུག་གོ། །</s>
</p><p id="551">
<s id="551:1">དུར་ན་ཞག་གསུམ་འདུག་པ་ལས་སྤྱང་ཀིས་དུར་བྲུས་ནས། </s>
</p><p id="552">
<s id="552:1">ཁོ་མོ་ཡང་དུར་ནས་ཕྱུང་སྟེ། </s>
</p><p id="553">
<s id="553:1">འདི་སྙམ་དུ་བསམས་སོ། །</s>
</p><p id="554">
<s id="554:1">ཁོ་མོས་ [216b.7]སྔོན་སྡིག་པ་ཅི་ཞིག་བྱས་ནས་</s>
<s id="554:2">འདི་འདྲ་བར་ལན་དུ་མ་ཤི་བ་ལས་ཕྱིར་སོས་པར་གྱུར།</s>
</p><p id="555">
<s id="555:1">སྔོན་ན་ཐོས་ན་</s>
<s id="555:2">ཤཱཀྱའི་རིགས་ཀྱི་སྲས་ཞིག་</s>
<s id="555:3">མངོན་པར་བྱང་ཆུབ་ནས། མཚན་ཡང་སངས་རྒྱས་ཞེས་བྱ་སྟེ།</s>
</p><p id="556">
<s id="556:1">འདས་པ་དང་། མ་འོངས་པ་ཀུན་མཁྱེན་ཏོ་ཞེས་གྲགས་ན་</s>
</p><p id="557">
<s id="557:1">ད་ནི་དེ་ལ་སྐྱབས་སུ་ [217a.1]འགྲོའོ་སྙམ་ནས་</s>
</p><p id="558">
<s id="558:1">རྒྱལ་བུ་རྒྱལ་བྱེད་ཀྱི་ཚལ་གང་ན་བ་དེ་ལོགས་སུ་སོང་བ་དང་།</s>
<s id="558:2">རྒྱང་མ་ནས་དེ་བཞིན་གཤེགས་པ་ མེ་ཏོག་གི་སྡོང་པོ་རྒྱས་པ་ལྟ་བུའམ། སྐར་མའི་ནང་ན་ཟླ་བ་ལྟ་བུར་མཐོང་ངོ་། །</s>
</p><p id="559">
<s id="559:1">དེའི་ཚེ་བཅོམ་ལྡན་འདས་ཀྱིས་ཐོགས་པ་མེད་པའི་ཡེ་ཤེས་ཀྱིས་</s>
<s id="559:2">བདག་འདུལ་ [217a.2]བའི་དུས་ལ་བབ་པར་ཤེས་ནས།</s>
</p><p id="560">
<s id="560:1">བཞེངས་ཏེ་ཁོ་མོ་བསུའོ། །</s>
<s id="560:2">ཁོ་མོ་སྒྲེན་མོར་འདུག་པས་ངོ་ཚ་སྟེ།</s>
</p><p id="561">
<s id="561:1">ལག་པས་ནུ་མ་བཀབ་ནས་ས་ལ་འདུག་གོ། །</s>
</p><p id="562">
<s id="562:1">དེ་ནས་བཅོམ་ལྡན་འདས་ཀྱིས་ཀུན་དགའ་བོ་ལ་བཀའ་སྩལ་པ།</s>
<s id="562:2">བུད་མེད་འདི་ལ་གོས་བསྐོན་ཅིག་ཅེས་བཀའ་སྩལ་པ་དང་།</s>
<s id="562:3">ཁོ་ [217a.3]མོས་གོས་གྱོན་ནས།</s>
</p><p id="563">
<s id="563:1">བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། </s>
</p><p id="564">
<s id="564:1">བདག་ལ་ཐུགས་བརྩེ་བར་དགོངས་ནས།  བདག་རབ་ཏུ་བྱུང་བར་གནོང་ཤིག་ཅེས་གསོལ་པ་དང་།</s>
<s id="564:2">བཅོམ་ལྡན་འདས་ཀྱིས་ཀུན་དགའ་བོ་ལ་བཀའ་སྩལ་ཏེ།</s>
</p><p id="565">
<s id="565:1">བུད་མེད་འདི་སྐྱེ་དགུའི་ [217a.4]བདག་མོ་ལ་གཏད་དེ། </s>
</p><p id="566">
<s id="566:1">རབ་ཏུ་ཕྱུང་ཤིག་ཅེས་བཀའ་སྩལ་ཏོ། །</s>
</p><p id="567">
<s id="567:1">དེ་ནས་སྐྱེ་དགུའི་བདག་མོས་ཁོ་མོ་རབ་ཏུ་ཕྱུང་ནས། </s>
</p><p id="568">
<s id="568:1">ཁོ་མོ་ལ་བདེན་པ་བཞིའི་ཆོས་བསྟན་ཏེ། </s>
</p><p id="569">
<s id="569:1">ཁོ་མོས་ཐོས་མ་ཐག་ཏུ་བརྩོན་འགྲུས་ནན་ཏན་བྱས་ནས། </s>
</p><p id="570">
<s id="570:1">དགྲ་བཅོམ་པའི་འབྲས་བུ་ཐོབ་སྟེ། </s>
</p><p id="571">
<s id="571:1">འདས་ [217a.5]པ་དང་། མ་འོངས་པ་དང་། ད་ལྟར་གྱི་བྱ་བ་ཀུན་རྟོགས་པར་གྱུར་ཏོ། །</s>
</p><p id="572">
<s id="572:1">དགེ་སློང་མ་དེ་རྣམས་ཀྱིས་སྨྲས་པ། སྔོན་སྡིག་པའི་ལས་ཅི་བགྱིས་ན། </s>
</p><p id="573">
<s id="573:1">དེ་ལྟ་བུའི་རྣམ་པར་སྨིན་པ་མྱོང་བ་སྟོན་ཅིག་ཅེས་སྨྲས་པ་དང་།</s>
<s id="573:2">དགེ་སློང་མ་ཨུད་པ་ལས་ཁྱོད་རྟག་པར་ཉོན་ཅིག ། [217a.6]ཁྱོད་ལ་བསྟན་པར་བྱའོ། །</s>
</p><p id="574">
<s id="574:1">སྔོན་འདས་པའི་དུས་ཡུན་རིང་པོ་ཞིག་ན། </s>
</p><p id="575">
<s id="575:1">ཁྱིམ་བདག་ཤིན་ཏུ་ཕྱུག་པ་ཞིག་ལ་</s>
<s id="575:2">བུ་མེད་པ་ལས།</s>
<s id="575:3">ཆུང་མ་ཞིག་བླངས་ཏེ།</s>
</p><p id="576">
<s id="576:1">ཆུང་མ་དེ་ལ་ཤིན་ཏུ་བྱམས་པས།</s>
<s id="576:2">རིང་པོ་མ་ལོན་པར་ཆུང་མ་དེ་སེམས་ཅན་དང་ལྡན་པར་གྱུར་ཏེ།</s>
</p><p id="577">
<s id="577:1">ཟླ་བ་ཚང་ནས་</s>
<s id="577:2">ཁྱེའུ་ [217a.7]ཞིག་བཙས་ཏེ།</s>
</p><p id="578">
<s id="578:1">ཁྱོ་ཤུག་གཉིས་དེ་བུ་ལ་བྱམས་ཤིང་སྡུག་པར་འཛིན་ཏོ། །</s>
</p><p id="579">
<s id="579:1">དེ་ནས་ཆེན་མས་འདི་སྙམ་དུ་བསམས་སོ། །</s>
</p><p id="580">
<s id="580:1">ཁོ་མོ་ནི་རིགས་ཆེ་ཞིང་</s>
<s id="580:2">བཙུན་མོད་ཀྱི་བུ་མེད་པས་རིགས་འཚོབ་པ་མེད་དོ། །</s>
</p><p id="581">
<s id="581:1">གལ་ཏེ་ཁྱེའུ་འདི་ཆེར་སྐྱེས་ནས་</s>
<s id="581:2">རིགས་འཚོབ་ཅིང་།</s>
<s id="581:3">ནོར་དང་ལོངས་སྤྱོད་ [217b.1]ཀྱི་བདག་པོར་འགྱུར་ཏེ།</s>
</p><p id="582">
<s id="582:1">བདག་ལ་མི་སྟེར་ཅིང་། བདག་སྡུག་པར་འགྱུར་རོ་སྙམ་དུ་ཕྲག་དོག་སྐྱེས་ཏེ། </s>
</p><p id="583">
<s id="583:1">བསད་པར་བསམས་ནས་བུ་ཁྱེའུའི་མཚོག་མར་ཁབ་ཀྱིས་བཙུགས་ཏེ། </s>
</p><p id="584">
<s id="584:1">རྨ་ཡང་མི་སྣང་བར་བྱས་སོ། །</s>
</p><p id="585">
<s id="585:1">ཁྱེའུ་དེ་ཡང་རིང་པོར་མ་ལོན་པར་ཚེ་འདས་པ་དང་།</s>
<s id="585:2">ཆུན་མ་འཁམས་ [217b.2]ནས་</s>
<s id="585:3">ཆེན་མ་ལ། ཁྱོད་ཀྱིས་ངའི་བུ་བསད་དོ་ཞེས་བརྒལ་ཏོ། །</s>
</p><p id="586">
<s id="586:1">ཆེན་མས་བསྙོན་ནས་འདི་སྐད་ཅེས་མནའ་བོར་རོ། །</s>
<s id="586:2">ཁོ་མོས་ཁྱོད་ཀྱི་བུ་བསད་པར་གྱུར་ན།</s>
</p><p id="587">
<s id="587:1">ཁོ་མོ་སྐྱེ་བ་ཐམས་ཅད་དུ།</s>
<s id="587:2">ཁོ་མོའི་ཁྱོ་སྦྲུལ་གདུག་པས་བསད་པར་ཤོག་ཤིག་</s>
<s id="587:3">བུ་ཞིག་ཡོད་ན་</s>
</p><p id="588">
<s id="588:1">ཡང་ཆུས་ཁྱེར་བ་དང་། [217b.3]སྤྱང་ཀིས་ཟ་བར་ཤོག་ཤིག །</s>
<s id="588:2">ཁོ་མོའི་ལུས་ཡང་ནས་ཡང་དུ་གསོན་པོར་དུར་དུ་བཅུག་ཅིང་།</s>
<s id="588:3">བུའི་ཤ་ཟ་བར་ཤོག་ཤིག །</s>
<s id="588:4">ཕ་མའི་ཁྱིམ་དུ་མེ་ཤོར་ནས་ཐམས་ཅད་ཚིག་པར་ཤོག ། ཅེས་སྨྲས་སོ། །</s>
</p><p id="589">
<s id="589:1">དེའི་ཚེ་ན་དེ་སྐད་ཅེས་མནའ་བོར་བའི་ཆེན་མ་དེ་ནི་ཁོ་མོ་ཡིན་ཏེ། </s>
</p><p id="590">
<s id="590:1">དེ་ [217b.4]དག་ཐམས་ཅད་ལུས་ཀྱིས་མྱོང་བར་གྱུར་ཏོ། །</s>
</p><p id="591">
<s id="591:1">དགེ་སློང་མ་དེ་དག་གིས་སྨྲས་པ།</s>
<s id="591:2">བསོད་ནམས་ཅི་ཞིག་བྱས་ཏེ།</s>
</p><p id="592">
<s id="592:1">སངས་རྒྱས་མཐོང་ཞིང་</s>
<s id="592:2">སངས་རྒྱས་ཀྱིས་བསུ་ནས་</s>
<s id="592:3">རབ་ཏུ་ཕྱུང་སྟེ། འཁོར་བའི་མཐར་ཕྱིན་པར་གྱུར།</s>
</p><p id="593">
<s id="593:1">ཨུད་པ་ལས་སྨྲས་པ།</s>
<s id="593:2">སྔོན་བཱ་རཱ་ཎ་སཱི་འདིར་རི་དྲང་སྲོང་ [217b.5]ལྷགས་ཞེས་བྱ་བ་ན།</s>
</p><p id="594">
<s id="594:1">རང་སངས་རྒྱས་དང་། ཉན་ཐོས་དང་། མུ་སྟེགས་ཅན་མངོན་པར་ཤེས་པ་ལྔ་དང་ལྡན་པ་མང་དུ་གནས་སོ། །</s>
</p><p id="595">
<s id="595:1">དེའི་ཚེ་ན་</s>
<s id="595:2">རང་སངས་རྒྱས་དག་ཅིག་བསོད་སྙོམས་ལ་གྲོང་དུ་གཤེགས་པ་དང་།</s>
<s id="595:3">ཁྱིམ་བདག་གི་ཆུང་མ་ཞིག་གིས་མཐོང་ནས་རབ་ཏུ་དགའ་ [217b.6]སྟེ།</s>
</p><p id="596">
<s id="596:1">བསོད་སྙོམས་ཕུལ་ནས།  མཆོད་པ་བྱས་སོ། །</s>
</p><p id="597">
<s id="597:1">དེ་ནས་རང་སངས་རྒྱས་དེ་ནམ་མཁའ་ལ་འཕགས་ཏེ་</s>
<s id="597:2">ལུས་ལ་མེ་འབར་བ་དང་། ཆུ་འབབ་པ་དང་།</s>
<s id="597:3">འགྲོ་བ་དང་། ཉལ་བ་དང་། འདུག་པའི་རྫུ་འཕྲུལ་བསྟན་ནས།</s>
</p><p id="598">
<s id="598:1">ཁྱིམ་བདག་གི་ཆུང་མ་དེས་ཁོ་མོ་ཡང་མ་འོངས་པའི་དུས་སུ་ [217b.7]འདི་འདྲ་བ་ཐོབ་པར་གྱུར་ཅིག་ཅེས་སྨོན་ལམ་བཏབ་བོ། །</s>
<s id="598:2">དེའི་ཚེ་ན་སྨོན་ལམ་བཏབ་པའི་ཁྱིམ་བདག་གི་ཆུང་མ་དེ་ནི་ཁོ་མོ་ཡིན་ནོ། །</s>
</p><p id="599">
<s id="599:1">དེའི་ཕྱིར་</s>
<s id="599:2">དེ་བཞིན་གཤེགས་པ་དང་ཕྲད་ནས་</s>
<s id="599:3">སེམས་རྣམ་པར་གྲོལ་ཏེ།</s>
</p><p id="600">
<s id="600:1">དགྲ་བཅོམ་པའི་འབྲས་བུ་ཐོབ་བོ། །</s>
<s id="600:2">འདི་ལྟར་དགྲ་བཅོམ་པ་ཐོབ་མོད་ཀྱིས་ [218a.1]</s>
<s id="600:3">ལྕགས་ཚ་བའི་ཐུར་མ་སྤྱི་བོ་ནས་ཟུག་ནས་</s>
<s id="600:4">རྐང་མཐིལ་དུ་བྱུང་སྟེ།</s>
</p><p id="601">
<s id="601:1">རྟག་ཏུ་འདི་ལྟ་བུའི་གནོད་པ་བྱུང་ངོ་། །</s>
</p><p id="602">
<s id="602:1">དེའི་ཚེ་རིགས་ཆེ་ཞིང་མཐོ་བའི་དགེ་སློང་མ་ལྔ་བརྒྱ་སྙེད་ཀྱིས་དེ་སྐད་ཅེས་ཐོས་ནས། </s>
</p><p id="603">
<s id="603:1">ལུས་དང་སེམས་སྐྱི་གཡའ་སྟེ། </s>
</p><p id="604">
<s id="604:1">འདོད་པ་ལ་མེ་མུར་གྱི་ཕུང་པོ་ལྟར་རྟོགས་ [218a.2]ནས། </s>
</p><p id="605">
<s id="605:1">འདོད་ཆགས་ཀྱི་སེམས་ཡོངས་སུ་ཟད་དེ་</s>
<s id="605:2">ཁྱིམ་གྱི་སྡུག་བསྔལ་ལ་བཙོན་ར་བས་ཀྱང་ལྷག་པར་རྟོགས་ཏེ།</s>
</p><p id="606">
<s id="606:1">དྲི་མ་ཀུན་ཟད་ནས་</s>
<s id="606:2">དུས་གཅིག་ཏུ་ཏིང་ངེ་འཛིན་དུ་ཞུགས་ཏེ།</s>
</p><p id="607">
<s id="607:1">དགྲ་བཅོམ་པར་གྱུར་ཏོ། །</s>
</p><p id="608">
<s id="608:1">དགེ་སློང་མ་དེ་དག་གིས་ཚིག་འཐུན་པར་དགེ་སློང་མ་ཨུད་པ་ལ་ལ་བདག་ཅག་ནི།</s>
<s id="608:2">[218a.3]འདོད་ཆགས་ཀྱིས་ཀུན་ནས་བཅོམ་ཞིང་གླགས་པ་ལས།</s>
<s id="608:3">ཁྱོད་ཀྱིས་ཆོས་བསྟན་པས་འཁོར་བའི་མཐར་ཕྱིན་པར་གྱུར་ཏོ་ཞེས་སྨྲས་སོ། །</s>
</p><p id="609">
<s id="609:1">དེ་ལ་བཅོམ་ལྡན་འདས་ཀྱིས་</s>
<s id="609:2">དགེ་སློང་མ་ཨུད་པ་ལས་ནི་ལེགས་པར་བསྟན་ཏོ། །</s>
</p><p id="610">
<s id="610:1">གང་ཆོས་སྟོན་པ་ནི་གཅིག་གིས་གཅིག་བསྟན་པའོ། ། </s>
</p><p id="611">
<s id="611:1">[218a.4]འབྲས་བུ་ཐོབ་ནས་</s>
<s id="611:2">སངས་རྒྱས་ཀྱི་སྲས་ཡང་དག་པའོ་ཞེས་བསྔགས་སོ། །</s>
</p><p id="612">
<s id="612:1">དེ་སྐད་ཅེས་གསུངས་པ་ལ་འཁོར་མང་པོ་རྗེས་སུ་ཡི་རངས་ནས་མངོན་པར་དགའོ། །</s>
</p><p id="613">
<s id="613:1"/>
</p><p id="614">
<s id="614:1">འདི་སྐད་བདག་གིས་ཐོས་པའི་དུས་གཅིག་ན། </s>
</p><p id="615">
<s id="615:1">[218a.5]བཅོམ་ལྡན་འདས་རྒྱལ་པོའི་ཁབ་བྱ་ཀ་ལན་ད་ཀ་གནས་པ་འོད་མའི་ཚལ་ན་བཞུགས་སོ། །</s>
</p><p id="616">
<s id="616:1">དེའི་ཚེ་ཚེ་དང་ལྡན་པ་ཀུན་དགའ་བོ་འདུག་པ་ལས་ལངས་ཏེ། </s>
</p><p id="617">
<s id="617:1">གོས་ཚགས་བཅོས་ཏེ་པུས་མོ་ས་ལ་བཙུགས་ནས་ཐལ་མོ་སྦྱར་ཏེ། </s>
</p><p id="618">
<s id="618:1">བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
</p><p id="619">
<s id="619:1">ཀཽཎྜི་ནྱ་ [218a.6]ལ་སོགས་པ་དགེ་སློང་ལྔ་པོ་འདི་</s>
<s id="619:2">ཅིའི་རྒྱུ། ཅིའི་རྐྱེན་གྱིས་</s>
<s id="619:3">བཅོམ་ལྡན་འདས་ཀྱིས་འཇིག་རྟེན་དུ་ཆོས་ཀྱི་འཁོར་ལོ་བསྐོར་</s>
<s id="619:4">མ་ཐག་ཏུ་ཆོས་ཀྱི་བདུད་རྩི་སྔར་མྱོང་བ་</s>
<s id="619:5">བསྟན་དུ་གསོལ།</s>
</p><p id="620">
<s id="620:1">བཅོམ་ལྡན་འདས་ཀྱིས་ཀུན་དགའ་བོ་ལ་བཀའ་སྩལ་པ།</s>
<s id="620:2">དགེ་སློང་ལྔ་པོ་འདི་དག་སྔོན་ཡང་ངའི་ཤ་ [218a.7]སྔར་ཟོས་ཏེ་</s>
<s id="620:3">བདེ་བར་གྱུར་པས་</s>
<s id="620:4">འདིར་ཡང་ཆོས་ཀྱི་རོ་ཐོག་མར་མྱོང་སྟེ།</s>
<s id="620:5">རྣམ་པར་གྲོལ་བར་གྱུར་ཏོ། །</s>
</p><p id="621">
<s id="621:1">ཀུན་དགའ་བོས་བཅོམ་ལྡན་འདས་ལ་གསོལ་པ།</s>
<s id="621:2">དགེ་སློང་འདི་ལྔ་པོས་སྔོན་ཅི་བགྱིས་པ་བསྟན་དུ་གསོལ།</s>
</p><p id="622">
<s id="622:1">བཅོམ་ལྡན་འདས་ཀྱིས་ཀུན་དགའ་བོ་ལ་བཀའ་སྩལ་པ།</s>
<s id="622:2">སྔོན་ [218b.1]འདས་པའི་བསྐལ་པ་ཚད་མེད། གྲངས་མེད། བསམ་གྱིས་མི་ཁྱབ་པ་འདས་པའི་སྔོན་རོལ་ཏུ།</s>
<s id="622:3">འཛམ་བུའི་གླིང་འདིར་རྒྱལ་པོ་ཤུད་དོ་ལག་གར་ནི་ཞེས་བྱ་བ་བྱུང་སྟེ།</s>
</p><p id="623">
<s id="623:1">འཛམ་བུའི་གླིང་གི་རྒྱལ་ཕྲན་བརྒྱད་ཁྲི་བཞི་སྟོང་སྙེད་ལ་དབང་བྱེད་དོ། །</s>
</p><p id="624">
<s id="624:1">དེའི་ཚེ་ཡུལ་དེ་ན་ལོ་བཅུ་གཉིས་ཀྱི་བར་དུ་ [218b.2]ཆར་མི་འབབ་བོ་ཞེས་ལྟས་མཁན་གྱིས་ལུང་བསྟན་ནས། </s>
</p><p id="625">
<s id="625:1">རྒྱལ་པོས་དེ་སྐད་ཅེས་ཐོས་པ་དང་། རབ་ཏུ་མྱ་ངན་གྱིས་ཡི་མུག་པར་གྱུར་ཏེ། </s>
</p><p id="626">
<s id="626:1">འདི་ལྟར་མུ་གེ་ཆེན་པོ་བྱུང་ན།  མི་མང་པོ་འདི་དག་ལ་ལོ་དེ་སྙེད་ཀྱི་ཁ་ཟས་ཅི་ལྟར་སྙེད་སྙམ་ནས།</s>
</p><p id="627">
<s id="627:1">རྒྱལ་ཕྲན་དང་བློན་པོ་ཀུན་བསྡུས་ཏེ།  བགྲོས་ [218b.3]ནས་</s>
<s id="627:2">བང་བ་ན་འབྲུ་ཇི་སྙེད་ཡོད་པ་དང་། ད་ལྟར་མི་ཅི་སྙེད་ཡོད་པ་རྩིས་སུ་སྦྱར་ནས།</s>
</p><p id="628">
<s id="628:1">ལོ་བཅུ་གཉིས་ཀྱི་བར་དུ་མི་རེ་ལ་ཕུལ་རེ་རེའི་ཐད་དུ་རྩིས་ན་ཡང་ལོ་བཅུ་གཉིས་སུ་མི་ཐུབ་བོ་ཞེས་དྲིལ་བསྒྲགས་སོ། །</s>
</p><p id="629">
<s id="629:1">དེ་ནས་ཡང་ཕྱི་ཕྱིར་མུ་གེ་ཆེ་སྟེ་ཚེ་འཕོས་པ་ཡང་མང་ནས། </s>
</p><p id="630">
<s id="630:1">རྒྱལ་པོ་དེས་ཇི་ [218b.4]ལྟར་བྱས་ན་མི་མང་དུ་འཚོ་བར་འགྱུར་སྙམ་བསམས་ཏེ། </s>
</p><p id="631">
<s id="631:1">བཙུན་མོ་དང་ཕོ་བྲང་སླས་སུ་བཅས་ཏེ།  སྐྱེད་མོས་ཚལ་དུ་འཆག་ཏུ་སོང་བ་ལས། བསྟི་བའི་གནས་ཞིག་ཏུ་ཕྱིན་ནས།</s>
</p><p id="632">
<s id="632:1">བཙུན་མོ་དང་། མི་མང་པོ་ཀུན་གཉིད་ཀྱིས་ལོག་པའི་འོག་ཏུ་ཉལ་བ་ལས་ལངས་ཏེ། </s>
</p><p id="633">
<s id="633:1">ཕྱོགས་ [218b.5]བཞིར་ཕྱག་འཚལ་ཏེ། </s>
</p><p id="634">
<s id="634:1">འདི་ལྟ་བུའི་ཡི་དམ་བཅས་སོ། །</s>
</p><p id="635">
<s id="635:1">ཡུལ་འདིར་མུ་གེ་བྱུང་སྟེ།  ཐམས་ཅད་བཟའ་བ་མེད་པར་གྱུར་ཏེ།</s>
</p><p id="636">
<s id="636:1">ལྟོགས་ཀྱིས་བདག་གིས་ལུས་འདི་བཏང་སྟེ། </s>
</p><p id="637">
<s id="637:1">ཚེ་འཕོས་པའི་འོག་ཏུ་ཉ་ཆེན་པོ་ཞིག་ཏུ་སྐྱེས་ནས། </s>
</p><p id="638">
<s id="638:1">ཐམས་ཅད་བདག་གི་ཤ་ཟ་ཞིང་འགྲངས་པར་ཤོག་ [218b.6]ཤིག་ཅེས་སྨོན་ལམ་བཏབ་ནས་</s>
<s id="638:2">ཤིང་ཞིག་ལ་འཛེག་སྟེ།</s>
<s id="638:3">ཤིང་ཁ་ནས་ལུས་གཡང་དུ་བཏང་ངོ་། །</s>
</p><p id="639">
<s id="639:1">དེར་ཚེ་འཕོས་ནས་ཆུ་ཆེན་པོར་བརྫུས་ཏེ་སྐྱེས་པའི་ཉ་ཆེན་པོ་དཔག་ཚད་ལྔ་བརྒྱ་ཞིག་ཏུ་གྱུར་ཏོ། །</s>
</p><p id="640">
<s id="640:1">དེའི་ཚེ་ཡུལ་དེ་ན་ཤིང་མཁན་མི་ལྔ་ཞིག་ཆུ་འགྲམ་དུ་ཤིང་ཐུར་དོང་བ་ལས་ཉ་ཆེན་པོ་དེ་ [218b.7]མཐོང་ནས། </s>
</p><p id="641">
<s id="641:1">ཉ་དེས་མིའི་སྐད་དུ་འདི་སྐད་ཅེས་སྨྲས་སོ། །</s>
</p><p id="642">
<s id="642:1">ཁྱོད་བཀྲེས་ན་ངའི་ཤ་ལ་ཆོད་ལ་ཅི་འདོད་པ་ཟོ་ཤིག །</s>
<s id="642:2">འགྲངས་ནས་ཀྱང་ཅི་ཐེག་པ་ཁྱིམ་དུ་ཁྱེར་ཅིག །</s>
</p><p id="643">
<s id="643:1">ཁྱེད་ཀྱིས་སྔར་ངའི་ཤ་ཟོས་ཏེ་འགྲངས་པས་ན། </s>
</p><p id="644">
<s id="644:1">ཕྱིས་མངོན་པར་སངས་རྒྱས་ནས་ཀྱང་། ཐོག་མར་ཁྱོད་ཆོས་ཀྱི་ཟས་ [219a.1]མྱང་བར་བྱའོ། །</s>
</p><p id="645">
<s id="645:1">ཡུལ་མི་དག་ལ་གང་བཀྲེས་པ་ཐམས་ཅད་ཀྱིས་ཅི་དགའ་བར་ངའི་ཤ་ལ་ལོང་ཤིག་ཅེས་བསྒོ་ཤིག །</s>
<s id="645:2">དེའི་ཚེ་ན་མི་ལྔ་པོས་ཤ་བཅད་དེ་ཟོས་ནས་</s>
</p><p id="646">
<s id="646:1">ཡུལ་མི་ལ་སྦྲན་ཏེ། </s>
</p><p id="647">
<s id="647:1">དེ་ནས་གཅིག་གིས་གཅིག་སྦྲན་པས།</s>
<s id="647:2">འཛམ་བུའི་གླིང་གི་མི་ཐམས་ཅད་འདུས་ཏེ། [219a.2]དེའི་ཤ་བཅད་ནས་ཟོས་སོ། །</s>
</p><p id="648">
<s id="648:1">རྩིབ་ལོགས་ངོས་གཅིག་ཟད་ཙམ་ན། </s>
</p><p id="649">
<s id="649:1">རྩིབ་ལོགས་ངོས་གཅིག་རང་བསྒྱུར་ཏེ། </s>
</p><p id="650">
<s id="650:1">སྟེང་མ་ཟད་ཙམ་ན་འོག་མ་ཡང་དེ་བཞིན་དུ་སྐྱེའོ། །</s>
</p><p id="651">
<s id="651:1">དེ་བཞིན་དུ་ལྟག་འོག་བསྒྱུར་ཅིང་ལོ་བཅུ་གཉིས་ཀྱི་བར་དུ་ཐམས་ཅད་ཀྱིས་ཤ་བཅད་དེ་ཟོས་ནས། </s>
</p><p id="652">
<s id="652:1">ཐམས་ཅད་དེ་ལ་སྙིང་ [219a.3]རྗེ་བའི་སེམས་སྐྱེས་པས།</s>
<s id="652:2">དེའི་ཤ་ཟོས་པ་དེ་དག་ཐམས་ཅད་ཚེའི་དུས་བྱས་པ་ཡང་མཐོ་རིས་ཀྱི་ལྷར་སྐྱེས་སོ། །</s>
</p><p id="653">
<s id="653:1">ཀུན་དགའ་བོ་དེའི་ཚེ་དེའི་དུས་ན།  རྒྱལ་པོ་ཉར་གྱུར་པ་དེ་ནི་ད་ལྟར་ང་ཡིན་ནོ། །</s>
</p><p id="654">
<s id="654:1">ཤིང་མཁན་ལྔ་པོ་ཐོག་མར་ངའི་ཤ་བཅད་དེ་ཟོས་པ་དེ་ནི། དགེ་སློང་ཀཽཎྜི་ནྱ་ལ་སོགས་པ་ [219a.4]ལྔ་པོ་ཡིན་ནོ། །</s>
</p><p id="655">
<s id="655:1">སྐྱེ་བོ་མང་པོ་ཕྱིས་ངའི་ཤ་ཟོས་པ་དེ་ནི། ལྷའི་སྲས་པོ་བརྒྱད་ཁྲི་དང་ངའི་ཉེ་གནས་རྣམ་པར་གྲོལ་བ་རྣམས་ཡིན་ནོ། །</s>
</p><p id="656">
<s id="656:1">དེའི་ཚེ་སྔར་མི་ལྔ་པོ་ལ་བྱིན་ཏེ།  འཚོ་བའི་སྲོག་སྐྱབས་པས་འདིར་ཡང་སྔར་ཆོས་བསྟན་ཏེ།</s>
</p><p id="657">
<s id="657:1">ཆོས་ཀྱི་སྐུའི་ཡན་ལག་གིས། དུག་གསུམ་གྱི་མེ་ [219a.5]ཞི་བར་བྱས་སོ། །</s>
</p><p id="658">
<s id="658:1">ཀུན་དགའ་བོ་དང་། འཁོར་མང་པོ་རྣམས་བཅོམ་ལྡན་འདས་ཀྱིས་གསུངས་པ་ལ་རྗེས་སུ་ཡི་རངས་ནས་མངོན་པར་དགའོ། །</s>
</p><p id="659">
<s id="659:1">ཤུད་དོ་ལག་གར་ནིའི་ལེའུ་སྟེ་ཉི་ཤུ་དྲུག་པའོ།། །།</s>
</p><p id="660">
<s id="660:1">འདི་སྐད་བདག་གིས་ཐོས་པའི་དུས་གཅིག་ན། </s>
</p><p id="661">
<s id="661:1">བཅོམ་ལྡན་འདས་ [219a.6]རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །</s>
</p><p id="662">
<s id="662:1">དེའི་ཚེ་ན་བཅོམ་ལྡན་འདས་ཀུན་དགའ་བོ་དང་བསོད་སྙོམས་ལ་གཤེགས་པ་ལས།</s>
<s id="662:2">ལམ་ཁ་ན་བྱིས་པ་དག་ཅིག་ས་ལ་ཁང་བུ་དང་། བང་མཛོད་དང་། རིན་པོ་ཆེར་བསྔོས་ནས་ རྩེ་ཞིང་འཁོད་དོ། །</s>
</p><p id="663">
<s id="663:1">[219a.7]དེ་ལ་ཁྱེའུ་གཅིག་ཅིག་གིས། སངས་རྒྱས་རྒྱང་མ་ནས་གཤེགས་པ་མཐོང་ནས་རབ་ཏུ་དགའ་སྟེ། </s>
</p><p id="664">
<s id="664:1">སྦྱིན་པ་བྱ་བར་བསམས་ནས། </s>
</p><p id="665">
<s id="665:1">བང་བར་བསྔོས་པའི་ས་ལས་སྙིམ་པ་གང་བླངས་ཏེ། </s>
</p><p id="666">
<s id="666:1">སངས་རྒྱས་ལ་འབུལ་བར་གཟས་པ་ན། </s>
</p><p id="667">
<s id="667:1">ཁྱེའུ་ཆུང་ཆེས་པས་མ་སླེབས་ནས། </s>
</p><p id="668">
<s id="668:1">གྲོགས་ [219b.1]ཁྱེའུ་ཅིག་ལ་ཁྱོད་ས་ལ་རྒུ་ཤིག ། ཁོ་བོ་ཁྱོད་ཀྱི་སྟེང་དུ་འགྲེང་སྟེ་ལྷུང་བཟེད་དུ་བླུགས་སོ་ཞེས་སྨྲས་ནས།</s>
</p><p id="669">
<s id="669:1">གྲོགས་པོས་ཀྱང་དེ་བཞིན་དུ་བྱའོ་ཞེས་སྨྲས་ཏེ། </s>
</p><p id="670">
<s id="670:1">ཁྱེའུ་དེ་གྲོགས་པོའི་ཕྲག་པ་ལ་འཛེགས་ནས།  ས་སྙིམ་པ་གང་སངས་རྒྱས་ལ་ཕུལ་ལོ། །</s>
<s id="670:2">སངས་རྒྱས་ཀྱིས་ཀྱང་ལྷུང་བཟེད་ [219b.2]སྨད་ནས་ས་ཕུལ་བ་བཞེས་སོ། །</s>
</p><p id="671">
<s id="671:1">བཞེས་ནས་ཀུན་དགའ་བོ་ལ་གཏད་དོ། །</s>
</p><p id="672">
<s id="672:1">ས་འདི་འཇིམ་པ་གྱིས་ལ་གཙུག་ལག་ཁང་ལ་སྐུས་ཤིག་ཅེས་བཀའ་སྩལ་ཏོ། །</s>
</p><p id="673">
<s id="673:1">ཀུན་དགའ་བོ་བྱིས་པ་ཆུང་ངུས་དགའ་བའི་སེམས་ཀྱིས་ད་ལྟར་ང་ལས་ཕུལ་བ་བཞེས་ནས།</s>
<s id="673:2">ལྷ་ཁང་ལ་བསྐུས་པས།</s>
<s id="673:3">དེའི་ [219b.3]བསོད་ནམས་ཀྱིས་ང་མྱ་ངན་ལས་འདས་ཏེ་ལོ་བརྒྱ་ལོན་པའི་འོག་ཏུ་</s>
<s id="673:4">རྒྱལ་པོ་ཨ་ཤོ་ཀ་ཞེས་བྱ་བར་འགྱུར་རོ། །</s>
<s id="673:5">ཁྱེའུ་ཅིག་ཤོས་ནི་དེའི་བློན་པོར་འགྱུར་ཏེ</s>
</p><p id="674">
<s id="674:1">འཛམ་བུའི་གླིང་ལ་དབང་བྱེད་ཅིང་དཀོན་མཆོག་གསུམ་གྱི་ཡོན་ཏན་ཡང་། ཡུལ་ཐམས་ཅད་དུ་བསྒྲགས་ནས་རིང་བསྲེལ་ལ་ཡང་རྒྱས་པར་ [219b.4]མཆོད་པ་བྱེད་དོ། །</s>
</p><p id="675">
<s id="675:1">འཛམ་བུའི་གླིང་དུ་མཆོད་རྟེན་བརྒྱད་ཁྲི་བཞི་སྟོང་ཅིག་ཆར་བྱེད་པར་འགྱུར་རོ། །</s>
<s id="675:2">ཀུན་དགའ་བོ་དགའ་མགུ་རངས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
</p><p id="676">
<s id="676:1">དེ་བཞིན་གཤེགས་པས་སྔོན་བསོད་ནམས་ཅི་ཞིག་མཛད་པས་རིང་བསྲེལ་ལ་ཡང་མཆོད་རྟེན་དེ་སྙེད་ [219b.5]ཅིག་བགྱིད་པར་འགྱུར། </s>
</p><p id="677">
<s id="677:1">བཅོམ་ལྡན་འདས་ཀྱིས་བཀའ་སྩལ་པ།</s>
<s id="677:2">རྟག་པར་ཉོན་ལ་ཤིན་ཏུ་ཡིད་ལ་ཟུང་ཤིག་དང་། ཁྱོད་ལ་བསྟན་པར་བྱའོ། །</s>
</p><p id="678">
<s id="678:1">སྔོན་བསྐལ་པ་གྲངས་མེད་པ་འདས་པ་ན། </s>
</p><p id="679">
<s id="679:1">འཛམ་བུའི་གླིང་འདིར་རྒྱལ་པོ་གསལ་ཐུབ་ཅེས་བྱ་བ་རྒྱལ་ཕྲན་བརྒྱད་ཁྲི་བཞི་སྟོང་སྙེད་ལ་དབང་ [219b.6]བྱེད་པ་ཞིག་བྱུང་ངོ་། །</s>
</p><p id="680">
<s id="680:1">དེའི་ཚེ་སངས་རྒྱས་པུར་ཤ་ཞེས་བྱ་བ་ཞིག་འཇིག་རྟེན་དུ་བྱུང་སྟེ། </s>
</p><p id="681">
<s id="681:1">རྒྱལ་པོ་དེས་བློན་པོ་དང་བཅས་སུ་ཡོ་བྱད་རྣམ་པ་བཞི་སྦྱར་ཏེ།  སངས་རྒྱས་དང་དགེ་སློང་གི་དགེ་འདུན་ལ་ཕུལ་ལོ། །</s>
<s id="681:2">དེའི་ཚེ་ན་རྒྱལ་པོ་དང་ཡུལ་མི་རྣམས་ནི། རྟག་ཏུ་སངས་རྒྱས་དང་ཕྲད་དེ། [219b.7]ཕྱག་འཚལ་བ་དང་། བསྙེན་བཀུར་བྱེད་དེ།</s>
</p><p id="682">
<s id="682:1">རྒྱལ་ཕྲན་གཞན་དག་ནི་བསོད་ནམས་ཀྱང་མི་བྱེད་པར། མཐའ་འཁོབ་ཀྱི་རྒྱལ་ཕྲན་དང་། ཡུལ་མི་དག་བསོད་ནམས་བྱེད་དུ་གཞུག་པའི་ཕྱིར།</s>
<s id="682:2">སངས་རྒྱས་ཀྱི་སྐུ་གཟུགས་བྲིས་ལ། རྒྱལ་ཕྲན་རྣམས་ལ་སྦྱིན་ནོ་</s>
<s id="682:3">སྙམ་བསམས་ནས</s>
</p><p id="683">
<s id="683:1">[220a.1]རི་མོ་མཁན་མང་པོ་བསྡུས་ཏེ། </s>
</p><p id="684">
<s id="684:1">སངས་རྒྱས་ཀྱི་སྐུ་གཟུགས་རི་མོར་བྲིས་ཤིག་ཅེས་བསྒོ་བ་དང་།</s>
<s id="684:2">རི་མོ་མཁན་དག་སངས་རྒྱས་ཀྱི་སྤྱན་སྔར་སོང་སྟེ།</s>
</p><p id="685">
<s id="685:1">སངས་རྒྱས་ཀྱི་མཚན་བལྟས་ནས་རི་མོ་བྲིས་པ་ལས།</s>
<s id="685:2">མཚན་གཅིག་བྲིས་ན་གཅིག་མི་འདྲ་བར་གྱུར་ཏེ།</s>
</p><p id="686">
<s id="686:1">རི་མོ་མཁན་ [220a.2]གྱིས་རི་མོ་བྲི་བར་མི་ནུས་སོ། །</s>
</p><p id="687">
<s id="687:1">སངས་རྒྱས་ཉིད་ཀྱིས་ཚོན་རྩི་སྦྱར་ཏེ། </s>
</p><p id="688">
<s id="688:1">སྐུ་གཟུགས་བྲིས་ནས།</s>
<s id="688:2">དེའི་རི་མོ་མཁན་དེ་ལ་བསྟན་ཏེ།</s>
</p><p id="689">
<s id="689:1">སྐུ་གཟུགས་མཚན་དང་ལྡན་པ་བརྒྱད་ཁྲི་བཞི་སྟོང་བྲིས་ནས། </s>
</p><p id="690">
<s id="690:1">རྒྱལ་ཕྲན་རེ་རེ་ལ་སྐུ་གཟུགས་རེ་རེ་བསྐུར་ཏེ། </s>
</p><p id="691">
<s id="691:1">སྐུ་གཟུགས་དེ་ལ་རྒྱལ་པོ་དང་། ཡུལ་ [220a.3]མི་ཐམས་ཅད་ཀྱིས་མེ་ཏོག་དང་། སྤོས་དང་ཡོ་བྱད་ཐམས་ཅད་ཀྱིས་མཆོད་ཅིང་ཕྱག་འཚོལ་ཅིག་ཅེས་བསྒོའོ། །</s>
<s id="691:2">རྒྱལ་ཕྲན་དེ་དག་དང་ཡུལ་མི་དེ་དག་གིས། དེ་བཞིན་གཤེགས་པའི་སྐུ་གཟུགས་མཐོང་ནས་ རབ་ཏུ་དགའ་མགུ་ཡི་རངས་ནས། བསྙེན་བཀུར་བྱས་སོ། །</s>
</p><p id="692">
<s id="692:1">དེའི་ཚེ་རྒྱལ་པོ་ [220a.4]གསལ་ཐུབ་དེ་ནི་ད་ལྟར་ང་ཡིན་ཏེ། </s>
</p><p id="693">
<s id="693:1">དེ་ལྟར་དེ་བཞིན་གཤེགས་པའི་སྐུ་གཟུགས་བརྒྱད་ཁྲི་བཞི་སྟོང་བྲིས་ཏེ། </s>
</p><p id="694">
<s id="694:1">རྒྱལ་ཕྲན་དང་ཡུལ་མི་ཀུན་ལ་སྤེལ་བའི་བསོད་ནམས་ཀྱིས། གང་དང་གང་དུ་སྐྱེས་ཀྱང་མཐོ་རིས་སུ་བརྒྱ་བྱིན་ལྷའི་དབང་པོར་སྐྱེས་ཏེ། </s>
</p><p id="695">
<s id="695:1">བྱད་གཟུགས་བཟང་བ་དང་། [220a.5]མཚན་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུ་ཐོབ་སྟེ་</s>
<s id="695:2">མངོན་པར་སངས་རྒྱས་སོ། །</s>
</p><p id="696">
<s id="696:1">མྱ་ངན་ལས་འདས་ནས་ ཀྱང་རིང་བསྲེལ་ལ་མཆོད་རྟེན་བརྒྱད་ཁྲི་བཞི་སྟོང་སྙེད་བྱེད་པར་འགྱུར་རོ། །</s>
<s id="696:2">བཅོམ་ལྡན་འདས་ཀྱིས་དེ་སྐད་གསུངས་པ་ལ་ཀུན་དགའ་བོ་དང་འཁོར་མང་པོ་རྣམས་མངོན་པར་ [220a.6]དགའ་ནས་ རྗེས་སུ་ཡི་རང་ངོ་། །</s>
</p><p id="697">
<s id="697:1">རྒྱལ་པོ་ཨ་ཤོ་ཀའི་ལེའུ་སྟེ་ཉི་ཤུ་བདུན་པའོ།། །།</s>
</p><p id="698">
<s id="698:1">འདི་སྐད་བདག་གིས་ཐོས་པའི་དུས་གཅིག་ན། </s>
<s id="698:2">བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །</s>
<s id="698:3">དེའི་ཚེ་ན་དགེ་སློང་ [220a.7]དག་དབྱར་སོ་སོའི་ཚུལ་དུ་ཞུགས་ནས། </s>
<s id="698:4">ཚུལ་ནས་བྱུང་བ་དང་བཅོམ་ལྡན་འདས་གང་ན་བ་དེར་ལྷགས་སོ། །</s>
<s id="698:5">བཅོམ་ལྡན་འདས་དགེ་སློང་དེ་དག་དང་ཡུན་རིང་དུ་མ་ཕྲད་པས་</s>
<s id="698:6">དེ་དག་ལ་ཐུགས་བརྩེ་བར་དགོངས་ཏེ།</s>
<s id="698:7">འཁོར་ལོ་རྩིབས་སྟོང་དང་ལྡན་པའི་ཕྱག་བཏེག་སྟེ། </s>
<s id="698:8">དགེ་སློང་དེ་དག་ལ་བསྟི་ [220b.1]སྟང་དང་བཅས་པས་ཁྱེད་ན་བར་མ་གྱུར་ཏམ། བསོད་སྙོམས་ཀྱིས་མ་བྲེལ་ཏམ་ཞེས་བཀའ་སྩལ་པ་དང་།</s>
<s id="698:9">དེ་བཞིན་གཤེགས་པ་ཡོན་ཏན་ཆེན་པོ་དང་ལྡན་པ་</s>
<s id="698:10">དེ་དགེ་སློང་རྣམས་ལ་བསྟི་སྟང་མཛད་པར་</s>
<s id="698:11">དགེ་སློང་ཀུན་དགའ་བོས་མཐོང་ནས་</s>
<s id="698:12">ངོ་མཚར་དུ་གྱུར་ཏེ</s>
<s id="698:13">བཅོམ་ལྡན་འདས་ལ་འདི་སྐད་ཅེས་ [220b.2]གསོལ་ཏོ། །</s>
<s id="698:14">བཅོམ་ལྡན་འདས་ནི་འཇིག་རྟེན་གྱི་གཙོ་བོ་ཡོན་ཏན་དཔག་ཏུ་མ་མཆིས་པ། ཡེ་ཤེས་བསམ་གྱིས་མི་ཁྱབ་པ་ལགས་ན། </s>
<s id="698:15">ཅིའི་སླད་དུ་ཐུགས་སྨད་དེ་</s>
<s id="698:16">དགེ་སློང་རྣམས་ལ་བསྟི་སྟང་མཛད་ཅེས་གསོལ་པ་དང་།</s>
<s id="698:17">བཅོམ་ལྡན་འདས་ཀྱིས་ཀུན་དགའ་བོ་ལ་འདི་སྐད་ཅེས་བཀའ་སྩལ་ [220b.3]ཏོ། །</s>
<s id="698:18">སྔོན་བསྐལ་པ་གྲངས་མེད་ཚད་མེད་བསམ་གྱིས་མི་ཁྱབ་པ་འདས་པ་ན། </s>
<s id="698:19">འཛམ་བུའི་གླིང་འདིར་ཡུལ་བཱ་རཱ་ཎ་སཱི་ན་</s>
<s id="698:20">ཁྱིམ་བདག་སོ་ཚིས་ལ་མཁས་པ་ཞིག་ཡོད་དེ།</s>
<s id="698:21">ནོར་ཅི་སྙེད་ཀྱང་གསེར་དུ་བསྒྱུར་ནས། </s>
<s id="698:22">གསེར་གྱི་བུམ་པ་གཅིག་བྱས་ནས། </s>
<s id="698:23">སའི་འོག་ཏུ་སྦས་སོ། །</s>
<s id="698:24">དེ་བཞིན་དུ་ [220b.4]ནོར་ཅི་སྙེད་ཀྱང་ལོངས་མི་སྤྱོད་དེ་</s>
<s id="698:25">གསེར་དུ་བསྒྱུར་ནས་ཕྱིས་རིང་ཞིག་ལོན་པ་དང་། གསེར་གྱི་བུམ་པ་སྔ་ཕྱིར་བསགས་པ་བདུན་དུ་གྱུར་ནས་</s>
<s id="698:26">ཐམས་ཅད་ས་འོག་ཏུ་སྦས་སོ། །</s>
<s id="698:27">ཁྱིམ་བདག་དེ་ཕྱིས་ནད་ཀྱིས་བཏབ་ནས་</s>
<s id="698:28">ཚེའི་དུས་བྱས་པ་དང་།</s>
<s id="698:29">གསེར་གྱི་བུམ་པ་ལ་ཆགས་པས་སྦྲུལ་གདུག་པ་ཞིག་ [220b.5]ཏུ་སྐྱེས་ཏེ་</s>
<s id="698:30">གསེར་དེ་ལ་བསྲུང་ངོ་། །</s>
<s id="698:31">ཕྱིས་ཡུན་རིང་ཞིག་ལོན་པ་དང་</s>
<s id="698:32">གྲོང་ཁྱེར་དེ་ཡང་ཞི་གནས་སུ་ཡང་མི་གནས་ཏེ།</s>
<s id="698:33">གྲོང་ཁྱེར་དེ་སྟོངས་པར་གྱུར་ཏོ། །</s>
<s id="698:34">སྦྲུལ་དེ་ཡང་ལོ་གྲངས་མང་དུ་ལོན་ནས་</s>
<s id="698:35">ཚེའི་དུས་བྱས་པས་</s>
<s id="698:36">ཕྱིར་ཡང་དེ་ཉིད་ཀྱི་ལུས་སུ་སྐྱེས་ཏེ།</s>
<s id="698:37">གསེར་གྱི་བུམ་པ་ལ་འཁྲི་ཞིང་ཉལ་ལོ། །</s>
<s id="698:38">[220b.6]དེ་བཞིན་དུ་ལོ་ཁྲི་ཕྲག་དུ་མ་ལོན་པ་དང་།</s>
<s id="698:39">ནང་གི་སྐྱེ་བ་ཐ་མ་ལ་ལུས་དེས་སྐྱོ་སྟེ་</s>
<s id="698:40">འདི་སྙམ་དུ་བསམས་སོ། །</s>
<s id="698:41">བདག་ནི་གསེར་འདི་ལ་ཆགས་པས་</s>
<s id="698:42">འདི་འདྲ་བའི་ལུས་མི་སྡུག་པ་མྱོང་བར་གྱུར་གྱིས་</s>
<s id="698:43">ད་ནི་བསོད་ནམས་ཀྱི་ཞིང་དུ་ཕུལ་ན་སྙམ་ནས་ལམ་དང་ཉེ་བར་སོང་སྟེ།</s>
<s id="698:44">རྩྭ་འཁོར་དུ་ལུས་སྦས་ལ་མི་དག་ [220b.7]འོང་ན་འབོད་དོ་སྙམ་སྟེ། </s>
<s id="698:45">དེའི་ཚེ་སྦྲུལ་གདུག་པ་དེས་མི་གཅིག་ལམ་ནས་འོང་བ་མཐོང་ནས། </s>
<s id="698:46">སྦྲུལ་གྱིས་མི་དེ་ལ་བོས་པ་དང་</s>
<s id="698:47">མི་དེས་བོས་པའི་སྒྲ་ཐོས་ནས་</s>
<s id="698:48">ཕན་ཚུན་དུ་བལྟས་ན་</s>
<s id="698:49">ཅི་ཡང་མི་སྣང་ནས་</s>
<s id="698:50">ལམ་དུ་ཞུགས་ཏེ་སོང་སོང་བ་ལས་</s>
<s id="698:51">སྦྲུལ་གྱིས་ཡང་འབོད་དེ</s>
<s id="698:52">ཀྱེ་ཁོ་བོའི་དྲུང་དུ་ཡང་བསྙེན་ཅིག་ཅེས་སྨྲས་ [221a.1]པ་དང་། །</s>
<s id="698:53">མི་དེས་སྨྲས་པ།</s>
<s id="698:54">ཁྱོད་ཀྱིས་ཁོ་བོ་བོས་ཏེ་ཅི་ཞིག་བྱ།</s>
<s id="698:55">ཁྱོད་ནི་ཤིན་ཏུ་གདུག་པ་ཅན་ཡིན་པས་</s>
<s id="698:56">ཁོ་བོ་བསད་དུ་འོང་ངོ་། །</s>
<s id="698:57">སྦྲུལ་གྱིས་སྨྲས་པ།</s>
<s id="698:58">ཁོ་བོས་གནོད་པ་བྱ་ན་</s>
<s id="698:59">ཁྱོད་དྲུང་དུ་མ་འོངས་ཀྱང་</s>
<s id="698:60">གནོད་པ་བྱ་ནུས་སོ། །ཞེས་སྨྲས་པ་དང་།</s>
<s id="698:61">མི་དེ་སྐྲག་ནས་ [221a.2]</s>
<s id="698:62">སྦྲུལ་གྱི་དྲུང་དུ་བསྙེན་ཏོ། །</s>
<s id="698:63">སྦྲུལ་གྱིས་སྨྲས་པ།</s>
<s id="698:64">ཁོ་བོ་ལ་འདི་ན་གསེར་གྱི་བུམ་པ་ཞིག་ཡོད་ཀྱིས།</s>
<s id="698:65">ཁྱོད་ལ་བསོད་ནམས་ཤིག་བྱ་བར་བཅོལ་བར་ནུས་སམ།</s>
<s id="698:66">ཅི་སྟེ་མ་བྱས་ན་</s>
<s id="698:67">ཁྱོད་ལ་གནོད་པར་བྱའོ། །</s>
<s id="698:68">མི་དེས་ཁོ་བོས་ནུས་སོ་ཞེས་སྨྲས་པ་དང་།</s>
<s id="698:69">སྦྲུལ་གྱིས་མི་དེ་གསེར་གྱི་བུམ་ [221a.3]པའི་དྲུང་དུ་ཁྲིད་དེ།</s>
<s id="698:70">གསེར་གྱི་བུམ་པ་གཅིག་བསྐུར་ཏེ། </s>
<s id="698:71">འདི་སྐད་ཅེས་སྨྲས་སོ། །</s>
<s id="698:72">ཁྱོད་གསེར་འདི་ཁྱེར་ལ་</s>
<s id="698:73">དགེ་འདུན་རྣམས་ལ་མཆོད་སྟོན་གསོལ་ཅིག །</s>
<s id="698:74">མཆོད་སྟོན་གསོལ་བའི་ཉིན་པར་</s>
<s id="698:75">ཁོ་བོ་ཡང་འོང་གིས་བསུས་ཤིག་ཅེས་བསྒོའོ། །</s>
<s id="698:76">དེ་ནས་མི་དེས་གསེར་ཁུར་ཏེ་</s>
<s id="698:77">དགེ་འདུན་ [221a.4]གྱི་ནང་དུ་སོང་ནས།</s>
<s id="698:78">དགེ་སློང་གི་གཙང་སྦྱོར་ལ་གསེར་ཕུལ་ཏེ། </s>
<s id="698:79">འདི་ནི་སྦྲུལ་གདུག་པ་ཞིག་གི་གསེར་ལགས་ཀྱིས་གསེར་འདིས་དགེ་འདུན་ལ་མཆོད་སྟོན་གསོལ་ཅིག་ཅེས་མཆིའོ། །</s>
<s id="698:80">གསེར་འདིས་མཆོད་སྟོན་སྦྱར་ཏེ།</s>
<s id="698:81">དེ་ནས་མཆོད་སྟོན་ནམ་གསོལ་བ་ཞག་དུས་བརྩིས་ནས།  [221a.5]དེའི་ཉིན་པར་</s>
<s id="698:82">མི་དེ་གཟེབ་ཞིག་ཐོགས་ཏེ། །</s>
<s id="698:83">སྦྲུལ་གདུག་པ་དེ་གང་ན་འདུག་པ་དེར་སོང་ངོ་། །</s>
<s id="698:84">སྦྲུལ་གདུག་པ་དེས་ཀྱང་མི་དེ་འོང་བ་མཐོང་ནས་</s>
<s id="698:85">རབ་ཏུ་དགའ་བར་གྱུར་ཏོ། །</s>
<s id="698:86">མི་དེས་སྦྲུལ་དེ་གཟེབ་ཀྱི་ནང་དུ་བཅུག་ནས་ཁྱེར་ཏེ་སོང་བ་ལས་</s>
<s id="698:87">ལམ་དུ་མི་ཅིག་དང་ཕྲད་དེ།</s>
<s id="698:88">མི་དེས་ཁྱོད་གང་ནས་ [221a.6]འོངས་ཞེས་ལན་གསུམ་གྱི་བར་དུ་དྲིས་ཀྱང་</s>
<s id="698:89">སྦྲུལ་ཐོགས་པ་དེས་ཅང་མ་སྨྲས་པས། སྦྲུལ་ཁྲོས་ནས་གདུག་པ་ཕྱུང་བ་ལས་</s>
<s id="698:90">ཡང་འདི་སྙམ་བསམས་སོ། །</s>
<s id="698:91">མི་འདི་ཅི་ཞིག་ཉེས་ན། </s>
<s id="698:92">ཕ་རོལ་པོས་ལན་གསུམ་གྱི་བར་དུ་དྲིས་ན་གཏམ་གྱི་ལན་ཡང་མི་སྟེར་སྙམ་སྟེ། </s>
<s id="698:93">ཕྱིར་ཡང་ཁྲོས་ནས་གདུག་པ་ [221a.7]བྱུང་བ་ལས་ཕྱིར་དགག་སྟེ། </s>
<s id="698:94">ཡང་འདི་སྙམ་དུ་བསམས་སོ། །</s>
<s id="698:95">མི་འདི་བདག་གི་ཕྱིར་བསོད་ནམས་བྱེད་ན། </s>
<s id="698:96">བྱས་པ་གཟོ་བའི་དྲིན་</s>
<s id="698:97">ཡང་དྲན་པ་བྱས་པར་</s>
<s id="698:98">གདུག་པ་མི་འབྱུང་ངོ་སྙམ་བསམས་ཏེ།</s>
<s id="698:99">མི་འདིས་བདག་ལ་ཕན་པའི་དོན་བྱེད་ཀྱི་</s>
<s id="698:100">ཉེས་པ་ཞིག་བྱས་ན་ཡང་</s>
<s id="698:101">བཟོད་པར་བྱའོ། །</s>
<s id="698:102">ཞེས་ས་ [221b.1]དབེན་པར་ཕྱིན་པ་དང་།</s>
<s id="698:103">རེ་ཞིག་ས་ལ་ཞོག་ཤིག་ཅེས་སྨྲས་ནས་</s>
<s id="698:104">སྦྲུལ་དེས་མི་དེ་ལ་སེམས་སྨད་དེ།</s>
<s id="698:105">ད་བདག་གི་ཉེས་པ་འགྱོད་ཅིང་བཤགས་སོ་ཞེས་སྨྲས་ན། </s>
<s id="698:106">ཕྱིར་ཡང་ཁུར་ཏེ། །</s>
<s id="698:107">དགེ་འདུན་གྱི་གནས་སུ་ཕྱིན་པ་དང་།</s>
<s id="698:108">དགེ་འདུན་དག་ཀྱང་གདུགས་ཚོད་ཀྱི་དུས་ལ་བབ་པས།</s>
<s id="698:109">མི་དེས་ [221b.2]དགེ་འདུན་ལ་མེ་ཏོག་བྲིམས་ཏེ།</s>
<s id="698:110">སྦྲུལ་དེ་དད་པའི་སེམས་ཀྱིས་མེ་ཏོག་འགྲིམ་པ་ལ་ལྟའོ། །</s>
<s id="698:111">དེ་ནས་དགེ་འདུན་དག་ཟས་ཀྱི་བྱ་བ་བྱས་ནས་ཁ་ལག་བཀྲུས་ནས་</s>
<s id="698:112">སྦྲུལ་དེ་ལ་ཆོས་བཤད་དོ། །</s>
<s id="698:113">སྦྲུལ་དེ་རབ་ཏུ་དགའ་ནས། </s>
<s id="698:114">གསེར་གྱི་བུམ་པ་དྲུག་ཀྱང་དགེ་འདུན་ལ་ཕུལ་ཏེ། </s>
<s id="698:115">བསོད་ནམས་ [221b.3]ཀྱི་ལས་བྱས་ནས་དེ་ནས་</s>
<s id="698:116">ཚེ་འཕོས་སོ། །ཚེའི་དུས་བྱས་ནས་</s>
<s id="698:117">དེའི་བསོད་ནམས་ཀྱིས་སུམ་ཅུ་རྩ་གསུམ་གྱི་ལྷར་སྐྱེས་སོ། །</s>
<s id="698:118">ཀུན་དགའ་བོ་དེའི་ཚེ་ན་སྦྲུལ་གདུག་པ་ཁུར་དུ་ཁྱེར་བའི་མི་དེ་ནི་ང་ཡིན་ནོ། །</s>
<s id="698:119">སྦྲུལ་གདུག་པ་དེ་ནི་ཤཱ་རིའི་བུ་ཡིན་ནོ། །</s>
<s id="698:120">འདས་པའི་དུས་ན་ཡང་ཁུར་དུ་སྦྲུལ་ [221b.4]ཁྱེར་བ་ལས་སྦྲུལ་གྱིས་སྤྱོས་ཏེ། </s>
<s id="698:121">དེ་ལ་ཡང་སེམས་སྨད་པས་ད་ཡང་དགེ་སློང་རྣམས་ལ་སེམས་སྨད་པ་ཡིན་ནོ། །</s>
<s id="698:122">ཀུན་དགའ་བོ་ལ་སོགས་པ་སངས་རྒྱས་ཀྱིས་གསུངས་པ་ལ་ཡི་རངས་ནས་མངོན་པར་དགའོ། །</s>
<s id="698:123">གསེར་གྱི་བུམ་པའི་ལེའུ་སྟེ་ཉི་ཤུ་བརྒྱད་པའོ།། །།</s>
</p><p id="699">
<s id="699:1">[221b.5]འདི་སྐད་བདག་གིས་ཐོས་པའི་དུས་གཅིག་ན། </s>
</p><p id="700">
<s id="700:1">བཅོམ་ལྡན་འདས་རྒྱལ་པོའི་ཁབ་བྱ་ཀ་ལན་ད་ཀ་གནས་པ་འོད་མའི་ཚལ་ན་དགེ་སློང་གྲངས་མེད་པ་དང་ཐབས་ཅིག་ཏུ་བཞུགས་སོ། །</s>
</p><p id="701">
<s id="701:1">དེའི་ཚེ་ཡུལ་དེ་ན་</s>
<s id="701:2">བྲམ་ཟེ་ཤིན་ཏུ་དབུལ་ཞིང་ཕོངས་པ་ཅི་ཡང་མི་བདོག་པ་ཞིག་ཡོད་དེ།</s>
</p><p id="702">
<s id="702:1">བྲམ་ཟེ་ཕོངས་ [221b.6]ཆེས་ནས་ཀུན་ལ་ཅི་ལྟར་བྱས་ན་ཚེ་འདི་ལ་ལོངས་སྤྱོད་དང་ལྡན་པར་འགྱུར་ཞེས་དྲིས་སོ། །</s>
</p><p id="703">
<s id="703:1">དེ་ལ་མི་ཞིག་གིས་སྨྲས་པ།</s>
<s id="703:2">ཅི་ཁྱོད་མི་ཤེས་སམ།</s>
<s id="703:3">སངས་རྒྱས་བཅོམ་ལྡན་འདས་ཞེས་བྱ་བ་ད་ལྟར་འཇིག་རྟེན་དུ་གཤེགས་ཏེ།</s>
</p><p id="704">
<s id="704:1">སེམས་ཅན་ཐམས་ཅད་ལ་ཕན་པའི་དོན་མཛད་དོ། །</s>
</p><p id="705">
<s id="705:1">དེའི་ [221b.7]ཉེ་གནས་འོད་སྲུང་ཆེན་པོ་དང་མཽད་གལ་ཡ་ན་དང་ཤཱ་རིའི་བུ་དང་། མ་འགགས་པ་ལ་སོགས་པ་འཕགས་པ་བཞི་ཡང་</s>
<s id="705:2">རྟག་ཏུ་དབུལ་ཕོངས་པ་ལ་ཕན་པའི་དོན་བྱེད་ཀྱིས།</s>
<s id="705:3">གལ་ཏེ་ཁྱོད་དད་པའི་སེམས་ཀྱིས་འཕགས་པ་དེ་དག་ལ་ཞལ་ཟས་ཀྱིས་མཆོད་ན</s>
</p><p id="706">
<s id="706:1">འཕགས་པ་དེ་དག་གིས་ཚེ་ [222a.1]འདི་ཉིད་ལ་ཅི་དང་ཅི་འདོད་པ་དེ་དང་དེ་དག་དང་ལྡན་པར་མཛད་དོ་ཞེས་སྨྲས་སོ། །</s>
</p><p id="707">
<s id="707:1">དེའི་ཚེ་ན་བྲམ་ཟེས་མི་དེས་སྨྲས་པ་ཐོས་ནས། </s>
</p><p id="708">
<s id="708:1">རབ་ཏུ་དགའ་སྟེ་</s>
<s id="708:2">ཀུན་ཏུ་རྒྱུ་ཞིང་སློང་མོ་དང་། གླ་ཟོས་ནས་</s>
<s id="708:3">ནོར་ཅུང་ཟད་ཅིག་སྙེད་དེ་</s>
<s id="708:4">ཕྱིར་ཁྱིམ་དུ་འོངས་ནས་</s>
<s id="708:5">ཞལ་ཟས་སྦྱར་ཏེ།</s>
</p><p id="709">
<s id="709:1">འཕགས་པའི་ [222a.2]དགེ་འདུན་རྣམས་སྤྱན་དྲངས་ནས། </s>
</p><p id="710">
<s id="710:1">བཤོས་གསོལ་ཏེ་</s>
<s id="710:2">འཇིག་རྟེན་འདི་ཉིད་ལ་ཕན་པར་རེའོ། །</s>
</p><p id="711">
<s id="711:1">དེའི་ཚེ་ན་བྲམ་ཟེ་དེའི་ཆུང་མ་བདེ་བ་ཞེས་བྱ་བ་དེས་</s>
<s id="711:2">དགེ་འདུན་ལ་བཤོས་གསོལ་ནས་</s>
<s id="711:3">ཉིན་ཞག་གཅིག་པའི་བསླབ་ཚིགས་མནོས་སོ། །</s>
</p><p id="712">
<s id="712:1">དེའི་ཚེ་ན་རྒྱལ་པོ་གསལ་རྒྱལ་</s>
<s id="712:2">འཆག་ཏུ་སོང་བ་ལས།</s>
<s id="712:3">[222a.3]ཕྱིར་འོང་བའི་</s>
<s id="712:4">ལམ་དུ་ཉེས་པ་བྱས་པའི་བཙོན་ཞིག་ ལམ་ཁ་ན་ཤིང་ལ་བཅིངས་ཤིང་འདུག་པ་མཐོང་ངོ་། །</s>
</p><p id="713">
<s id="713:1">བཙོན་དེས་རྒྱལ་པོ་གཤེགས་པ་མཐོང་ནས། </s>
</p><p id="714">
<s id="714:1">ངུས་ཏེ་ཁ་ཟས་ཞིག་བསླངས་པ་དང་།</s>
<s id="714:2">རྒྱལ་པོས་ཀྱང་སྦྱིན་ནོ་ཞེས་བྱས་ནས།</s>
</p><p id="715">
<s id="715:1">ཕྱིར་ཕོ་བྲང་དུ་གཤེགས་པ་དང་།</s>
<s id="715:2">བརྗེད་པ་ལས་</s>
<s id="715:3">[222a.4]དེའི་ནུབ་མོ་ནམ་ཕྱེད་ཙམ་ན་བཙོན་ལ་ཁ་ཟས་སྦྱིན་པ་དྲན་ཏེ།</s>
</p><p id="716">
<s id="716:1">ཁ་ཟས་བསྐྱལ་བར་བྱས་ནས། </s>
</p><p id="717">
<s id="717:1">ཕོ་བྲང་ནང་གི་མི་ནི་གཅིག་ཀྱང་འགྲོ་ཕོད་པ་མེད་དེ། </s>
</p><p id="718">
<s id="718:1">ནམ་ཕྱེད་ཙམ་ན་</s>
<s id="718:2">ཁ་ཟས་བསྐུར་དུ་ལམ་ན་འདྲེ་གདོན་དང་སྲིན་པོའི་འཇིགས་པས་</s>
<s id="718:3">སྲོག་དང་བསྡོས་ཏེ་འགྲོ་ནུས་པ་མེད་དོ། །</s>
</p><p id="719">
<s id="719:1">དེའི་ཚེ་ན་རྒྱལ་ [222a.5]པོས་མི་དེའི་སྡུག་བསྔལ་བ་དང་བཀྲེས་པས་ཉེན་པ་དྲན་ནས། </s>
</p><p id="720">
<s id="720:1">དེ་ལ་ཤིན་ཏུ་སྙིང་བརྩེ་ནས། </s>
</p><p id="721">
<s id="721:1">ངའི་ཡུལ་འདི་ནས་སུ་ཞིག་བཙོན་དེ་ལ་ཁ་ཟས་བསྐྱལ་དུ་ནུས་ན། </s>
</p><p id="722">
<s id="722:1">གསེར་སྲང་སྟོང་སྦྱིན་ནོ། །</s>
</p><p id="723">
<s id="723:1">ཞེས་བསྒྲགས་ཀྱང་འགྲོ་ནུས་པ་མ་བྱུང་ངོ་། །</s>
</p><p id="724">
<s id="724:1">དེའི་ཚེ་ན་བྲམ་ཟེ་དེའི་ཆུང་མ་བདེ་བ་དེས་གཏམ་ [222a.6]དུ་ཐོས་ན། </s>
</p><p id="725">
<s id="725:1">འཇིག་རྟེན་པ་སུ་ཡང་རུང་སྟེ་</s>
<s id="725:2">ཉིན་ཞག་གཅིག་པའི་བསླབ་ཚིགས་བརྒྱད་མནོས་ནས་</s>
<s id="725:3">འདྲེ་གདོན་ལ་སོགས་པས་མི་བརྫི་སྟེ། གདོན་ཐམས་ཅད་ཀྱིས་གནོད་པ་བྱེད་མི་ནུས་སོ་</s>
<s id="725:4">ཞེས་ཐོས་ཀྱིས།</s>
<s id="725:5">བདག་ནི་རྒྱལ་པོས་གར་བཏང་བར་ཁོ་མོ་འགྲོ་</s>
<s id="725:6">སྙམ་བསམས་ནས་མཆིས་སོ། །</s>
</p><p id="726">
<s id="726:1">དེ་ནས་རྒྱལ་ [222a.7]པོས་བདེ་བ་ལ་</s>
<s id="726:2">ཁྱོད་ཁ་ཟས་འདི་དག་ཁྱེར་ལ་ཆེ་གེ་མོ་ཞིག་ན་བཙོན་འདུག་པ་དེ་ལ་བྱིན་ཅིག་དང་།</s>
<s id="726:3">གསེར་སྲང་སྟོང་སྦྱིན་ནོ་ཞེས་དམ་བཅས་སོ་</s>
<s id="726:4">དེ་ནས་བདེ་བ་རྒྱལ་པོའི་བཀའ་བཞིན་དུ་ཁ་ཟས་ཐོགས་ཏེ</s>
</p><p id="727">
<s id="727:1">ཚུལ་ཁྲིམས་དྲན་པར་བྱས་ནས། </s>
</p><p id="728">
<s id="728:1">ལམ་དུ་ཞུགས་ཏེ་སོང་སོང་བ་ལས།</s>
<s id="728:2">གྲོང་ཁྱེར་གྱི་ཕྱི་རོལ་ [222b.1]ཏུ་</s>
<s id="728:3">སྲིན་མོ་ལམ་པ་དང་ཕྲད་དོ། །</s>
</p><p id="729">
<s id="729:1">དེའི་ཚེ་ན་སྲིན་མོ་དེའི་བུ་ལྔ་བརྒྱ་གསར་དུ་བཙས་པས་</s>
<s id="729:2">བཀྲེས་སྐོམ་གྱིས་ཉེན་ཏེ།</s>
</p><p id="730">
<s id="730:1">བདེ་བ་འོང་བ་མཐོང་ནས། </s>
</p><p id="731">
<s id="731:1">བཟའ་བར་གཟས་ཏེ། </s>
</p><p id="732">
<s id="732:1">དེའི་ཚེ་ན་དགེ་བསྙེན་མ་ཚུལ་ཁྲིམས་མ་ཉམས་པས་</s>
<s id="732:2">སྲིན་མོས་མཐོང་ནས་སྐྲག་སྟེ།</s>
</p><p id="733">
<s id="733:1">དགེ་བསྙེན་མ་ཁྱོད་ཁྱེར་བའི་ཁ་ཟས་ལས་ཅུང་ [222b.2]ཟད་ཅིག་བསླང་ངོ་ཞེས་སྨྲས་པ་དང་།</s>
<s id="733:2">དགེ་བསྙེན་མས་ཀྱང་ཉུང་ངུ་ཞིག་བྱིན་ཏེ་</s>
</p><p id="734">
<s id="734:1">བྱིན་པ་ཉུང་མོད་ཀྱི་</s>
<s id="734:2">དགེ་བསྙེན་མའི་མཐུས་མང་དུ་སྤྲུལ་པས་སྲིན་མོ་མ་སྨད་ཤིན་ཏུ་འགྲངས་པར་གྱུར་ཏོ། །</s>
</p><p id="735">
<s id="735:1">དེ་ནས་སྲིན་མོས་དགེ་བསྙེན་མ་ལ་ཁྱོད་ཅི་མིང་ཞེས་དྲིས་པ་དང་།</s>
<s id="735:2">ཁོ་མོ་ནི་བདེ་བའོ་ཞེས་སྨྲས་སོ། །</s>
</p><p id="736">
<s id="736:1">[222b.3]འོ་ན་ཁོ་མོ་མ་སྨད་ཀྱང་ལྟོགས་པ་ལས་ཁྱོད་ཀྱིས་གསོས་ཀྱིས།</s>
<s id="736:2">ཁོ་མོ་འདུག་པ་འདི་ན་གསེར་བུམ་པ་གང་ཡོད་ཀྱིས་</s>
<s id="736:3">ཕྱིར་ལོག་པའི་ལམ་དུ་ཁྱེར་ཅིག །</s>
</p><p id="737">
<s id="737:1">ཁྱོད་ཕར་འགྲོ་ན་ཁོ་མོའི་ནུ་མོ་ཨ་ལམ་པ་ཡང་ལམ་ཁ་ན་འདུག་སྟེ། </s>
</p><p id="738">
<s id="738:1">ཁྱོད་དང་ཕྲད་ཀྱིས་ཁོ་མོའི་འཕྲིན་དུ་ཁྱོད་བདེའམ།</s>
<s id="738:2">ཁོ་ [222b.4]མོ་ཡང་བུ་ལྔ་བརྒྱ་བདེ་བར་བཙས་སོ་ཞེས་གྱིས་ཤིག །</s>
<s id="738:3">དེ་ནས་དགེ་བསྙེན་མ་ལམ་དུ་ཞུགས་ཏེ་སོང་སོང་བ་ལས་</s>
<s id="738:4">རིང་པོར་མ་ལོན་པར་ཨ་ལམ་པ་དང་ཕྲད་དོ། །</s>
</p><p id="739">
<s id="739:1">ཨ་ལམ་པ་ལ་ཕུ་མོའི་འཕྲིན་སྤྲིང་བ་དང་།</s>
<s id="739:2">བུ་ལྔ་བརྒྱ་བདེ་བར་བཙས་སོ་ཞེས་གཏམ་བྱས་ནས།</s>
</p><p id="740">
<s id="740:1">ཨ་ལམ་པ་ [222b.5]དགའ་སྟེ་</s>
</p><p id="741">
<s id="741:1">དགེ་བསྙེན་མ་ཁྱོད་ཁོ་མོའི་ཕུ་མོའི་འཕྲིན་དང་གཏམ་སྙན་པ་བྱས་པ་ལེགས་ཀྱིས།</s>
<s id="741:2">ཁོ་མོ་འདུག་པའི་གནས་འདི་ན་གསེར་བུམ་པ་གང་ཡོད་ཀྱིས་</s>
<s id="741:3">ཕྱིར་ལོག་པའི་ལམ་དུ་ཁྱེར་ཅིག །</s>
</p><p id="742">
<s id="742:1">ཁོ་མོ་ཅག་གི་མིང་པོ་ཅིག་ཀྱང་ལམ་ཁ་ན་འདུག་གི །</s>
<s id="742:2">དེ་དང་ཕྲད་ན་ཁོ་མོ་ཅག་སྤུན་གཉིས་ [222b.6]ཀྱི་འཕྲིན་དང་། བུ་ལྔ་བརྒྱ་བཙས་པའི་གཏམ་ཡང་གྱིས་ཤིག་ཅེས་བསྒོ་ནས་སོང་ངོ་། །</s>
</p><p id="743">
<s id="743:1">དེ་ནས་ཡུན་རིང་པོར་མ་ཕྱིན་པར་སྲིང་མོ་གཉིས་ཀྱི་མིང་པོ་དང་ཕྲད་དེ། </s>
</p><p id="744">
<s id="744:1">དེ་ལ་བུ་མོ་གཉིས་ཀྱི་འཕྲིན་དང་། བུ་ལྔ་བརྒྱ་བདེ་བར་བཙས་པའི་གཏམ་བྱས་ནས་དེ་</s>
<s id="744:2">ཡང་རབ་ཏུ་དགའ་སྟེ།</s>
</p><p id="745">
<s id="745:1">ཁྱོད་ [222b.7]ཁོ་བོའི་སྲིང་མོ་གཉིས་ཀྱི་གཏམ་དང་ཕྲིན་བྱས་པ་ལེགས་ཀྱིས།</s>
<s id="745:2">ཁོ་བོ་འདུག་པའི་གནས་འདིར།</s>
<s id="745:3">གསེར་བུམ་པ་གང་ཡོད་ཀྱིས་</s>
<s id="745:4">ཕྱིར་ལོག་པའི་ལམ་དུ་ཁྱེར་ཤིག་ཅེས་བསྒོའོ། །</s>
<s id="745:5">དེ་ནས་དགེ་བསྙེན་མ་ཆས་ཏེ་སོང་སོང་བ་ལས་</s>
<s id="745:6">བཙོན་དེའི་དྲུང་དུ་ཕྱིན་ཏེ</s>
</p><p id="746">
<s id="746:1">ཁ་ཟས་བསྙོད་ནས་ [223a.1]</s>
<s id="746:2">ཕྱིར་ལོག་པའི་ལམ་དུ་གསེར་བུམ་པ་གསུམ་རྙེད་དོ། །</s>
</p><p id="747">
<s id="747:1">རྒྱལ་པོས་ཀྱང་གསེར་སྲང་སྟོང་བྱ་དགར་བྱིན་པས།</s>
<s id="747:2">བྲམ་ཟེ་དབུལ་པོ་ཁྱོ་ཤུག་གཉིས་ཡུལ་དེ་ན་ཤིན་ཏུ་ཕྱུག་ཅིང་ནོར་མང་བར་གྱུར་པས།</s>
<s id="747:3">ལྷག་པར་བསོད་ནམས་བྱེད་ཅིང་རིན་པོ་ཆེ་མང་བར་གྱུར་ཏོ། །</s>
</p><p id="748">
<s id="748:1">[223a.2]རྒྱལ་པོས་ཀྱང་དེ་བསོད་ནམས་ལས་གྱུར་པར་ཤེས་ནས་</s>
<s id="748:2">བློན་པོར་བཅུག་སྟེ་</s>
<s id="748:3">ཤིན་ཏུ་ཕྱུག་པར་གྱུར་ཏེ།</s>
</p><p id="749">
<s id="749:1">ལྷག་པར་བསོད་ནམས་བྱེད་པ་ལ་དད་པའི་སེམས་བསྐྱེད་དེ། </s>
</p><p id="750">
<s id="750:1">སངས་རྒྱས་དང་དགེ་འདུན་སྤྱན་དྲངས་ཏེ། </s>
</p><p id="751">
<s id="751:1">མཆོད་པ་ཆེན་པོ་བྱས་སོ། །</s>
</p><p id="752">
<s id="752:1">དེ་ལ་བཅོམ་ལྡན་འདས་ཀྱིས་ཆོས་བསྟན་ [223a.3]པས་</s>
<s id="752:2">སེམས་རྣམ་པར་གྲོལ་ཏེ།</s>
</p><p id="753">
<s id="753:1">རྒྱུན་དུ་ཞུགས་པའི་འབྲས་བུ་ཐོབ་བོ། །</s>
<s id="753:2">འཁོར་མང་པོ་དེ་རྣམས་དང་ཀུན་དགའ་བོ་ལ་སོགས་པ་</s>
<s id="753:3">སངས་རྒྱས་ཀྱིས་གསུངས་པ་ལ་རྗེས་སུ་ཡི་རངས་ནས་མངོན་པར་དགའོ། །</s>
</p><p id="754">
<s id="754:1">བྲམ་ཟེ་མོ་བདེ་བའི་ལེའུ་སྟེ་ཉི་ཤུ་དགུ་པའོ།། །།</s>
</p><p id="755">
<s id="755:1">འདི་སྐད་བདག་གིས་ཐོས་པའི་དུས་གཅིག་ན། </s>
<s id="755:2">བཅོམ་ལྡན་འདས་རྒྱལ་པོའི་ཁབ་བྱ་རྒོད་ཕུང་པོའི་རི་ལ་དགེ་སློང་ཆེན་པོའི་དགེ་འདུན་བརྒྱ་ཕྲག་ཕྱེད་དང་བཅུ་གསུམ་དང་ཐབས་ཅིག་ཏུ་བཞུགས་སོ། །</s>
<s id="755:3">དེའི་ཚེ་ན་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་ཤེས་ཀཽཎྜི་ནྱ་ལ་ [223a.5]བསྙེན་བཀུར་བྱེད་པའི་གཡོག་གཅིག་དགོས་སོ། ། ཞེས་བཀའ་སྩལ་པ་དང་།</s>
<s id="755:4">དེ་ནས་ཀུན་ཤེས་ཀཽཎྜི་ནྱ་སྟན་ལས་ལངས་ཏེ།</s>
<s id="755:5">བླ་གོས་ཕྲག་པ་གཅིག་ཏུ་གཟར་ནས། </s>
<s id="755:6">བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་ཏེ།  ཕྱག་འཚལ་ཏེ་</s>
<s id="755:7">བཅོམ་ལྡན་འདས་བདག་གིས་ [223a.6]བསྙེན་བཀུར་ཡིད་བཞིན་དུ་བགྱི་ཞིང་ཆོས་གོས་དང་ལྷུང་བཟེད་བཟུང་ངོ་ཞེས་གསོལ་བ་དང་།</s>
<s id="755:8">བཅོམ་ལྡན་འདས་ཀྱིས་ཀཽཎྜི་ནྱ་ལ་ཁྱོད་ཀྱང་རྒས་འཁོགས་ཏེ།</s>
<s id="755:9">ཁྱོད་ཉིད་ལ་ཡང་བསྙེན་བཀུར་བྱེད་པ་ཡང་དགོས་ཀྱིས།</s>
<s id="755:10">ཀཽཎྜི་ནྱ་ཁྱོད་སྟན་ལ་འདུག་ཤིག་ཅེས་བཀའ་སྩལ་ཏོ། །</s>
<s id="755:11">དེ་བཞིན་ [223a.7]དུ་འོད་སྲུང་དང་། ཤཱ་རིའི་བུ་དང་། མཽད་གལ་ཡ་ན་ཆེན་པོ་ལ་སོགས་ཏེ་ཉེ་གནས་ལྔ་བརྒྱ་སྙེད་ཀུན་གྱིས་བཅོམ་ལྡན་འདས་ལ་བསྙེན་བཀུར་བགྱིའོ། །</s>
<s id="755:12">ཞེས་གསོལ་ན་ཡང་གཅིག་ཀྱང་མ་གནང་ངོ་། །</s>
<s id="755:13">དེ་ནས་ཚེ་དང་ལྡན་པ་མ་འགགས་པས་བཅོམ་ལྡན་འདས་ཀྱི་བསྙེན་བཀུར་བྱ་ [223b.1]བའི་དགེ་སློང་གང་ལ་བགྱི་སྙམ་བརྟགས་ནས་</s>
<s id="755:14">བཅོམ་ལྡན་འདས་ཀྱི་ཐུགས་ཀུན་དགའ་བོ་ལ་དགྱེས་པ་ནི་འདི་ལྟ་སྟེ།</s>
<s id="755:15">ཁང་བུ་བརྩེགས་པའི་ཤར་ཕྱོགས་ཀྱི་སྐར་ཁུང་ནས་ཉི་མའི་འོད་ཟེར་བྱུང་བ་ན། </s>
<s id="755:16">ནུབ་ཕྱོགས་ཀྱི་རྩིག་ངོས་ལ་ཤར་ཅིང་ལྷན་པ་བཞིན་དུ་</s>
<s id="755:17">བཅོམ་ལྡན་འདས་ཀྱི་ཐུགས་ཀུན་དགའ་བོ་ [223b.2]ལ་དགོངས་ཤིང་དགྱེས་པར་</s>
<s id="755:18">ཉེ་གནས་ཀུན་གྱིས་རྟོགས་ནས།</s>
<s id="755:19">ཚེ་དང་ལྡན་པ་ཤཱ་རིའི་བུ་དང་། མཽད་གལ་གྱི་བུ་ཆེན་པོ་གཉིས་ཀུན་དགའ་བོ་གང་ན་བ་དེར་སོང་སྟེ་དྲུང་དུ་ཕྱིན་པ་དང་།</s>
<s id="755:20">ཀུན་དགའ་བོ་དང་ལྷན་ཅིག་ཏུ་ཡིད་མགུ་ཞིང་དགའ་བའི་གཏམ་རྣམ་པ་དུ་མ་བྱས་ནས ཕྱོགས་གཅིག་ [223b.3]ཏུ་འཁོད་དོ། ། ཕྱོགས་གཅིག་ཏུ་འཁོད་ནས་ཤཱ་རིའི་བུ་དང་། མཽད་གལ་ཡ་ནས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ། །</s>
<s id="755:21">ཚེ་དང་ལྡན་པ་ཀུན་དགའ་བོ་བཅོམ་ལྡན་འདས་ལ་ བསྙེན་བཀུར་བྱ་བར་དད་དམ། བཅོམ་ལྡན་འདས་ཀྱང་ཁྱོད་ཀྱིས་བསྙེན་བཀུར་བྱ་བར་ [223b.4]དགྱེས་ཏེ།</s>
<s id="755:22">དེ་བཞིན་གཤེགས་པ་ལ་བསྙེན་བཀུར་བྱས་ན་ཁྱོད་ལ་ཕན་པའི་དོན་ཆེར་འགྱུར་རོ། །</s>
<s id="755:23">བཙུན་པ་ཤཱ་རིའི་བུ་བདག་ནི་བཅོམ་ལྡན་འདས་ལ་བསྙེན་བཀུར་བྱ་བར་མི་དད་དོ། ། དེ་ཅིའི་ཕྱིར་ཞེ་ན། སངས་རྒྱས་བཅོམ་ལྡན་འདས་ནི་བསྒྲུབ་པར་དཀའ་བཟོད་པར་དཀའོ། ། འདི་ [223b.5]ལྟ་སྟེ་མེ་འབར་བ་ནི་བསྒྲུབ་པར་ཡང་དཀའ།  བཟོད་པར་ཡང་དཀའ་བ་ཡིན་ཏེ་དེ་ལྟར་དེ་བཞིན་དུ་སངས་རྒྱས་བཅོམ་ལྡན་འདས་བསྒྲུབ་པར་དཀའ་བས་ན།  བདག་བཅོམ་ལྡན་འདས་ལ་བསྙེན་བཀུར་བགྱིས་པར་མི་དད་དོ། །</s>
<s id="755:24">དེ་ནས་ཚེ་དང་ལྡན་པ་མཽད་གལ་ཡ་ནའི་བུ་ཆེན་པོས་ཀུན་ [223b.6]དགའ་བོ་ལ་འདི་སྐད་ཅེས་སྨྲས་སོ། །</s>
<s id="755:25">ཀུན་དགའ་བོ་ཁྱོད་ལ་བཅོམ་ལྡན་འདས་དགོངས་ཤིང་དགྱེས་པ་ནི་འདི་ལྟ་སྟེ། </s>
<s id="755:26">ཁང་བུ་བརྩེགས་པའི་ཤར་ཕྱོགས་ཀྱི་སྐར་ཁུང་ནས་ཉི་མའི་འོད་ཟེར་བྱུང་ནས་</s>
<s id="755:27">ནུབ་ཕྱོགས་ཀྱི་རྩིག་ངོས་ན་ཤར་ཅིང་ལྷན་པ་བཞིན་དུ་</s>
<s id="755:28">བཅོམ་ལྡན་འདས་ཀྱི་ཐུགས་ [223b.7]ཀྱང་ཀུན་དགའ་བོ་ཁྱོད་ཀྱིས་བསྙེན་བཀུར་བྱ་བར་དགྱེས་ཀྱི་དད་པར་གྱིས་ཤིག །</s>
<s id="755:29">དེ་བཞིན་གཤེགས་པ་ལ་བསྙེན་བཀུར་བྱས་ན་ཁྱོད་ལ་ཕན་པའི་དོན་ཆེར་འགྱུར་རོ་ཞེས་སྨྲས་སོ། །</s>
<s id="755:30">བཙུན་པ་མཽད་གལ་ཡ་ན་ཆེན་པོ་ཅི་སྟེ་བདག་ལ་བཅོམ་ལྡན་འདས་ཀྱིས་འདོད་པ་འདི་གསུམ་ [224a.1]གནང་ན་</s>
<s id="755:31">བཅོམ་ལྡན་འདས་ལ་བསྙེན་བཀུར་བྱ་བར་འདོད་དོ། །</s>
<s id="755:32">འདི་ལྟ་སྟེ་བཅོམ་ལྡན་འདས་མི་གསོལ་བའི་ན་བཟའ་བདག་ལ་འཚལ་དུ་མི་སྩལ་བ་དང་།</s>
<s id="755:33">བཅོམ་ལྡན་འདས་ཀྱིས་མི་གསོལ་བའི་བཤོས་ཀྱི་ལྷག་མ་བདག་མི་འཚལ་བ་དང་།</s>
<s id="755:34">བདག་དུས་མ་མཆིས་ [224a.2]པར་བཅོམ་ལྡན་འདས་ཀྱི་སྤྱན་སྔར་མཆིར་གནང་བར་བགྱིས་ན་ནི།</s>
<s id="755:35">བཅོམ་ལྡན་འདས་ལ་བསྙེན་བཀུར་བགྱིད་པར་དད་དོ། །</s>
<s id="755:36">དེ་ནས་ཚེ་དང་ལྡན་པ་ཤཱ་རིའི་བུ་དང་མཽད་གལ་ཡ་ན་ཆེན་པོས་ཚེ་དང་ལྡན་པ་ཀུན་དགའ་བོ་བསྙེན་བཀུར་བྱེད་པར་འདོད་པར་བྱས་ནས། </s>
<s id="755:37">བཅོམ་ལྡན་འདས་གང་ན་ [224a.3]བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</s>
<s id="755:38">བདག་ཅག་གིས་བཅོམ་ལྡན་འདས་ལ་བསྙེན་བཀུར་བགྱི་བར་ཚེ་དང་ལྡན་པ་ཀུན་དགའ་བོ་དད་པར་བགྱིས་ན།  བཅོམ་ལྡན་འདས་བདག་ལ་འདོད་པ་འདི་གསུམ་གནང་ན། གདོད་བདག་གིས་བཅོམ་ [224a.4]ལྡན་འདས་ལ་བསྙེན་བཀུར་བགྱིད་པར་དད་དོ་ཞེས་མཆིའོ། །</s>
<s id="755:39">བཅོམ་ལྡན་འདས་ཀྱིས་བཀའ་སྩལ་པ་ལེགས་སོ། ། མཽད་གལ་ཡ་ནའི་བུ་དགེ་སློང་ཀུན་དགའ་བོ་དེ་ནི་མཁས་པ་ཅན་ཏེ།</s>
<s id="755:40">ཚངས་པ་མཚུངས་པར་སྤྱོད་པ་རྣམས་སྨད་པའི་ཚིག་དང་རྗེས་སུ་སྨད་པའི་ཚིག་གིས་ཆོས་ [224a.5]ཀྱི་ཕྱིར་བྱུང་བར་མཐོང་བས་ན།  བདག་ལ་ཚངས་པ་མཚུངས་པར་སྤྱོད་པ་རྣམས་འདི་སྐད་དུ་ དགེ་སློང་ཀུན་དགའ་བོ་ནི་གོས་དང་ཟས་ཀྱི་ཕྱིར་སྟོན་པ་ལ་བསྙེན་བཀུར་བྱེད་དོ་ཞེས་སྨྲ་བར་མི་འགྱུར་བའི་ཕྱིར། ། མཽད་གལ་གྱི་བུ་དེ་ནི་དགེ་སློང་ཀུན་དགའ་བོ་ངོ་མཚར་རྨད་དུ་བྱུང་བའི་ [224a.6]ཆོས་སོ། །</s>
<s id="755:41">དགེ་སློང་ཀུན་དགའ་བོ་དེ་ནི་མཁས་པ་ཅན་ཏེ།  དུས་ཤེས་ཤིང་དུས་རིག་པ་ལགས་ཏེ། དུས་ཤེས་པར་འགྱུར་བ་ནི་</s>
<s id="755:42">བཅོམ་ལྡན་འདས་ལ་འཁོར་རྣམ་བཞི་ལྟ་བར་འགྲོ་བའི་དུས་ལ་བབ་པ་དང་། དུས་ལ་མ་བབ་པ་དང་། གཞན་ཡང་མུ་སྟེགས་ཅན་ཀུན་ཏུ་རྒྱུ་རྣམས་ [224a.7]བཅོམ་ལྡན་འདས་ཀྱི་སྤྱན་སྔར་འགྲོ་བའི་དུས་ལ་བབ་པ་དང་། དུས་ལ་མ་བབ་པ་དང་། གཞན་ཡང་མུ་སྟེགས་ཅན་ཀུན་ཏུ་རྒྱུ་འདི་དག་ནི་བཅོམ་ལྡན་འདས་ཀྱིས་གསུངས་པ་ལ་ལན་ལྡོན་པར་སྤོབས་སོ། ། འདི་དག་ནི་ལན་ལྡོན་པར་མི་སྤོབས་སོ། །</s>
<s id="755:43">བཅའ་བ་དང་བཟའ་བ་འདི་ནི་ [224b.1]བཅོམ་ལྡན་འདས་ལ་བདེ་ཞིང་བསོད་པར་འགྱུར། འདི་ནི་བདེ་ཞིང་བསོད་པར་མི་འགྱུར་བར་ཤེས་པའི་ཕྱིར་མཽད་གལ་གྱི་བུ་དགེ་སློང་ཀུན་དགའ་བོ་འདི་ནི་ངོ་མཚར་རྨད་དུ་བྱུང་བའི་ཆོས་སོ། །</s>
<s id="755:44">དེ་ནས་ཤཱ་རིའི་བུ་དང་། མཽད་གལ་གྱི་བུ་གཉིས་ཀྱིས་ཚེ་དང་ལྡན་པ་ཀུན་དགའ་བོ་བཅོམ་ལྡན་ [224b.2]འདས་ལ་བསྙེན་བཀུར་བྱེད་པར་བྱས་ནས་དད་པར་བྱས་པ་དང་། བཅོམ་ལྡན་འདས་ཀྱིས་ཀྱང་ཀུན་དགའ་བོ་ནི་མཁས་པ་ཅན་ཏེ།</s>
<s id="755:45">དུས་ཤེས་ཤིང་དུས་རིག་གོ་ཞེས་བསྔགས་པས་དགེ་སློང་རྣམས་ཐེ་ཙོམ་སྐྱེས་ནས།  བཅོམ་ལྡན་འདས་ལ་འདི་སྐད་ཅེས་གསོལ་ཏོ། ། དགེ་སློང་ཀུན་ [224b.3]དགའ་བོ་འདི་ཅིའི་རྒྱུ་ཅིའི་རྐྱེན་གྱིས། དུས་ཚོད་ལ་མཁས་པར་གྱུར།</s>
<s id="755:46">བཅོམ་ལྡན་འདས་ཀྱིས་ཤཱ་རིའི་བུ་ལ་བཀའ་སྩལ་པ།</s>
<s id="755:47">སྔོན་འདས་པའི་བསྐལ་པ་ཚད་མེད་གྲངས་མེད་པའི་ཕ་རོལ་ཏུ་</s>
<s id="755:48">རྒྱལ་པོ་ཆེན་པོ་འཛམ་བུའི་གླིང་གི་རྒྱལ་ཕྲན་བརྒྱད་ཁྲི་བཞི་སྟོང་སྙེད་ལ་དབང་བྱེད་པ་ཞིག་བྱུང་ངོ་། །</s>
<s id="755:49">དེའི་ [224b.4]ཚེ་གྲོང་ཁྱེར་བ་རུ་ཏེ་ཞེས་བྱ་བ་ན་བྲམ་ཟེ་ནྱ་གྲོ་དྷ་ཅེས་བྱ་བ་ཞིག་ཡོད་དེ། </s>
<s id="755:50">མཁས་པ་རིག་པ་དང་ལྡན་པ་དང་སྨན་དང་གཙུག་ལག་དང་། སྐར་མ་ལ་མཁས་པ་ཞིག་པས།</s>
<s id="755:51">རྒྱལ་པོ་དེའི་སྟོན་པ་བྱེད་དེ་</s>
<s id="755:52">རྒྱལ་ཕྲན་བརྒྱད་ཁྲི་བཞི་སྟོང་སྙེད་ཀྱང་དེ་ལ་རྒྱལ་པོ་ཆེན་པོ་དང་འདྲ་བར་བསྙེན་བཀུར་བྱེད་དེ་བསྒོ་བའི་ [224b.5]ཚིག་ཀྱང་ཉན་ཏོ། །</s>
<s id="755:53">བྲམ་ཟེ་དེ་ཕྱུག་ཁྱད་ཀྱང་རྣམ་ཐོས་ཀྱི་བུ་དང་འགྲན་ཏེ། </s>
<s id="755:54">དེ་ལ་བུ་མེད་པས་རྟག་ཏུ་མི་དགའ་སྟེ། </s>
<s id="755:55">སེམས་ཁོངས་སུ་ཆུད་ཅིང་འདུག་པ་ལས་ཇི་ལྟར་བྱས་ན་ བུ་ཡོད་པར་འགྱུར་</s>
<s id="755:56">ཞེས་ཚངས་པ་དང་། བརྒྱ་བྱིན་དང་། དབང་ཕྱུག་དང་། ཉི་ཟླ་དང་། སྐར་མ་དང་། [224b.6]རི་དང་། ཆུ་དང་། ནགས་ཀྱི་ལྷ་ཀུན་ལ་མཆོད་ཅིང་བརྗོད་དོ། །</s>
<s id="755:57">ལོ་བཅུ་གཉིས་ལོན་ནས་</s>
<s id="755:58">ཆུང་མ་ཆེན་མོ་སེམས་ཅན་དང་ལྡན་པར་གྱུར་ཏོ། །</s>
<s id="755:59">བུད་མེད་མཁས་པ་དག་ནི་སེམས་ཅན་དང་ལྡན་མ་ཐག་ཏུ་བུ་ཁྱེའུ་འམ་བུ་མོ་ཡིན་པར་ངེས་པར་རྟོགས་པས།</s>
<s id="755:60">དེ་ཡང་ཁྱེའུ་ཡིན་པར་ཤེས་ [224b.7]པས་</s>
<s id="755:61">བྲམ་ཟེ་ལ་གཏམ་སྨྲས་སོ། །</s>
<s id="755:62">བྲམ་ཟེས་དེ་སྐད་སྨྲས་པ་ཐོས་ནས་རབ་ཏུ་དགའ་མགུ་རངས་ཏེ་</s>
<s id="755:63">ཆུང་མའི་རིམ་གྲོ་ལྷག་པར་ཆེས་བསྐྱེད་དོ། །</s>
<s id="755:64">དེ་ནས་ཟླ་བ་དགུ་ཚང་ནས་བུ་ཁྱེའུ་ཞིག་བཙས་ནས། </s>
<s id="755:65">གསེར་གྱི་མདོག་ཅན་སྐྲ་མཐོན་མཐིང་དུ་འདུག་པ་བཟང་བ། མཛེས་པ། མཚན་ [225a.1]དང་ལྡན་པ་ཞིག་གོ། །</s>
<s id="755:66">དེ་ནས་བཙས་སྟོན་བྱས་ནས་མཚན་མཁན་བཀུག་སྟེ་མཚན་ལ་བལྟས་ནས་</s>
<s id="755:67">མིང་སྦྱིན་པ་ཆེན་པོ་ཞེས་བྱ་བར་བཏགས་སོ། །</s>
<s id="755:68">ཁྱེའུ་དེ་ནི་རིམ་གྱིས་ཆེར་སྐྱེས་ནས་དབྱར་དགུན་དང་། སྟོན་དཔྱིད་ཀྱི་གནས་ཀྱང་སོ་སོར་བྱས་ཏེ།  ལོངས་སྤྱོད་ [225a.2]བྱེད་དུ་བཅུག་གོ། །</s>
<s id="755:69">ཁྱེའུ་དེ་ཡང་ཡིད་གཞུངས་ཤིང་མཁས་པའི་བློ་དང་ལྡན་པ་ཞིག་པས་</s>
<s id="755:70">རིག་བྱེད་དང་གཙུག་ལག་རྣམ་པ་བཅྭ་བརྒྱད་ལ་སོགས་ཏེ།</s>
<s id="755:71">སྒྱུ་རྩལ་གང་ཡང་མི་ཤེས་པ་མེད་དོ། །</s>
<s id="755:72">ཕྱིས་སྦྱིན་པ་ཆེན་པོས་ཕ་མ་ལ་གསོལ་པ།</s>
<s id="755:73">བདག་ཕྱི་རོལ་ཏུ་འཆག་ཅིང་ལྟད་མོ་བལྟར་ [225a.3]འགྲོའོ་ཞེས་བྱས་པ་དང་།</s>
<s id="755:74">དེའི་ཕ་མས་ཀྱང་བུ་འཆག་ཏུ་འགྲོའོ། །</s>
<s id="755:75">ཞེས་ལམ་སྲང་ཕྱག་དར་བྱེད་དུ་བཅུག་སྟེ། </s>
<s id="755:76">རྒྱལ་མཚན་དང་བ་དན་བསྒྲེང་ནས་མེ་ཏོག་གིས་གཏོར་ཏེ། </s>
<s id="755:77">བདུག་སྤོས་ཀྱི་བདུག་པ་ལ་སོགས་པ་ཡོ་བྱད་མང་པོ་བཤམས་ནས། </s>
<s id="755:78">སྦྱིན་པ་ཆེན་པོ་གླང་པོ་ཆེ་རིན་པོ་ཆེ་ [225a.4]སྣ་བདུན་གྱིས་བརྒྱན་པ་ལ་བསྐྱོན་ཏེ། </s>
<s id="755:79">དྲིལ་བསྒྲགས། རྔ་བརྡུངས། རོལ་མོ་དང་སིལ་སྙན་དཀྲོལ་ཏེ། </s>
<s id="755:80">འཁོར་བརྒྱ་སྟོང་སྙེད་ཀྱིས་བསྐོར་ནས། </s>
<s id="755:81">གྲོང་ཁྱེར་གྱི་ཕྱི་རོལ་ཏུ་དོང་ངོ་། །</s>
<s id="755:82">ཡུལ་མི་ཐམས་ཅད་ཀྱིས་ལམ་གྱི་གཡས་གཡོན་དུ་ཁང་བུ་བརྩེགས་པའི་སྟེང་ནས། </s>
<s id="755:83">མིག་མི་ [225a.5]འཛུམས་པར་བལྟ་ཞིང་འདིའི་བྱིན་དང་གཟི་བརྗིད་ནི་ཚངས་པ་དང་འདྲའོ་ཞེས་བསྒྲགས་སོ། །</s>
<s id="755:84">དེ་ནས་སོང་སོང་བ་ལས་</s>
<s id="755:85">མུ་ལྟོ་བ་དག་གོས་ཧྲུལ་པོ་གྱོན་ཞིང་སྣོད་ཆག་པ་དག་ཐོགས་ཏེ་</s>
<s id="755:86">ཅུང་ཟད་བསླང་ངོ་ཞེས་འབོད་པ་</s>
<s id="755:87">སྦྱིན་པ་ཆེན་པོས་ཐོས་ནས།</s>
<s id="755:88">དེ་དག་ལ་ཁྱོད་ཅིའི་ཕྱིར་འདི་ལྟར་ཉོན་མོངས་ [225a.6]ཤིང་སྡུག་ཅེས་དྲིས་སོ། །</s>
<s id="755:89">དེ་ལ་ཁ་ཅིག་ནི་འདི་སྐད་དུ་བདག་ཅག་ལ་ཕ་མ་དང་། ཕུ་ནུ་དང་བུ་སྨད་དང་གཉེན་བཤེས་མ་མཆིས་པས་སྡུག་གོ་ཞེས་ཟེར་རོ། །</s>
<s id="755:90">དེ་ལ་ཁ་ཅིག་ནི་བདག་ཡུན་རིང་དུ་ནད་ཀྱིས་བཏབ་པས་མི་སོས་ཏེ་སྡུག་ཞེས་ཟེར་རོ། །</s>
<s id="755:91">དེ་ལ་ཁ་ཅིག་ནི་བདག་བག་མ་བྱས་པས་ [225a.7]ཆོམ་པོས་བཅོམ་སྟེ</s>
<s id="755:92">ཅི་ཡང་མི་བདོག་པས་སློང་མོ་བྱེད་དོ་ཞེས་ཟེར་རོ། །</s>
<s id="755:93">སྦྱིན་པ་ཆེན་པོས་དེ་སྐད་སྨྲས་པ་ཐོས་ནས་</s>
<s id="755:94">མཆི་མ་དཀྲུགས་ཏེ་སོང་ངོ་། །</s>
<s id="755:95">དེ་ནས་ཡང་ཕ་ཟད་ཅིག་ན་ཤན་པ་དག་སྲོག་ཆགས་བསད་ནས་</s>
<s id="755:96">པགས་པ་བཤུ་བ་དང་།</s>
<s id="755:97">དམྱལ་གཏུབ་པ་དག་མཐོང་ངོ་། །</s>
<s id="755:98">སྦྱིན་ [225b.1]པ་ཆེན་པོས་ཨེ་མ་ཧོ་འདི་དག་ཅི་བྱེད་དྲིས་ན། </s>
<s id="755:99">བདག་ཅག་ནི་ཕ་མེས་རྒྱུད་ཀྱི་འདི་འདྲ་བའི་གསོད་པའི་ལས་བྱེད་དེ། </s>
<s id="755:100">འདི་མ་བྱས་ན་མི་འཚོའོ་ཞེས་ཟེར་རོ། །</s>
<s id="755:101">དེ་ལ་སྦྱིན་པ་ཆེན་པོ་ངོ་མཚར་དུ་གྱུར་ནས།</s>
<s id="755:102">ལྟ་མི་ཕོད་པར་སོང་ངོ་། ། དེ་ནས་ཕ་ཟད་དུ་ཕྱིན་པ་དང་།</s>
<s id="755:103">ཞིང་པ་དག་ཅིག་ [225b.2]ཞིང་རྨོས་ཏེ།</s>
<s id="755:104">ཞིང་རྨོས་པའི་ཤུལ་དུ་སྲིན་བུ་མང་དུ་བྱུང་བ་ལས་</s>
<s id="755:105">བྱ་མང་པོས་འབུ་དག་ཐུ་ཞིང་ཟ་བ་མཐོང་བ་དང་</s>
<s id="755:106">དེ་དག་ལ་ཅི་བྱེད་ཅེས་དྲིས་ན་</s>
<s id="755:107">བདག་ཅག་ནི་ཞིང་རྨོས་ཏེ་ས་རློགས་པའི་ཤུལ་དུ་ས་བོན་བཏབ་ནས་</s>
<s id="755:108">ཕྱིས་མང་དུ་སྐྱེས་ཏེ དེས་མང་དུ་འཚོ་ཞིང་རྒྱལ་པོའི་ཕྱིར་ཡང་འབུལ་ལོ་ཞེས་ཟེར་རོ། །</s>
<s id="755:109">[225b.3]སྦྱིན་པ་ཆེན་པོས་དེ་ལ་ཡང་ངོ་མཚར་དུ་གྱུར་ནས།</s>
<s id="755:110">ཕ་ཟད་སོང་བ་དང་།</s>
<s id="755:111">རྔོན་པ་དག་བྱ་རྒྱ་བྲེས་པ་དང་། རྙི་བཙུགས་ནས།</s>
<s id="755:112">བྱ་རྣམས་བཤོར་བ་དང་སེམས་ཅན་དག་བྱ་རྒྱ་དང་རྙིས་ཟིན་ནས་</s>
<s id="755:113">ལུས་བརྡབས་ཤིང་འཐེན་ཀྱང་མ་ཤོར་ཏེ་སྙིང་རྗེའི་སྐད་ཕྱུང་སྟེ་</s>
<s id="755:114">ཤིན་ཏུ་འཇིགས་སྐྲག་པ་དག་ [225b.4]མཐོང་ནས</s>
<s id="755:115">ཁྱོད་ཅི་བྱེད་ཅེས་དྲིས་ན་བདག་ཅག་ཀྱང་རྒྱུད་ཀྱི་འདི་འདྲ་བ་གསོད་པའི་ལས་བྱེད་པས་འཚོའོ་ཞེས་ཟེར་རོ། །</s>
<s id="755:116">སྦྱིན་པ་ཆེན་པོས་དེ་སྐད་སྨྲས་པ་ཐོས་ནས།</s>
<s id="755:117">ཤིན་ཏུ་ཡི་མུག་སྟེ།</s>
<s id="755:118">ཡང་ཕ་ཟད་སོང་བ་དང་།</s>
<s id="755:119">ཉ་པ་དག་ཉ་རྒྱ་བཙུགས་པ་དང་མང་དུ་ཟིན་ཏེ།</s>
<s id="755:120">ཐང་ལ་ཕུང་ [225b.5]པོར་སྤུངས་ནས་ད་དུང་ཡང་འགུལ་བ་དག་མཐོང་ནས། </s>
<s id="755:121">འདི་དག་ཅི་བྱེད་ཅེས་དྲིས་ན། </s>
<s id="755:122">བདག་ཅག་རྒྱུད་ཀྱིས་ལས་གཞན་མེད་དོ། །</s>
<s id="755:123">འདི་ལྟར་ཉ་བཤོར་ཞིང་འཚོའོ་ཞེས་ཟེར་རོ། །</s>
<s id="755:124">སྦྱིན་པ་ཆེན་པོས་འདི་ལྟ་བུ་དག་མཐོང་ནས་</s>
<s id="755:125">འདི་སྙམ་དུ་བསམས་སོ། །</s>
<s id="755:126">སེམས་ཅན་འདི་དག་ནི་ [225b.6]དབུལ་ཞིང་ཕོངས་པས་བགོ་བ་དང་། བཟའ་བའི་ཕྱིར་འདི་ལྟ་བུའི་ཁ་ན་མ་ཐོ་བའི་ལས་གསོད་པ་ལ་སོགས་པ་བྱེད་དེ། </s>
<s id="755:127">འདི་དག་ནི་ཚེ་འཕོས་མ་ཐག་ཏུ་ངན་སོང་གསུམ་དུ་ལྷུང་སྟེ་</s>
<s id="755:128">མུན་པ་ནས་མུན་པར་འགྲོ་ཞིང་ཐར་པའི་དུས་མེད་དོ་</s>
<s id="755:129">སྙམ་བསམས་ནས།</s>
<s id="755:130">ཕྱིར་ཁྱིམ་དུ་འོངས་ཏེ་ [225b.7]ཉིན་མཚན་དུ་དེ་སེམས་ཤིང་མི་དགའ་ནས་</s>
<s id="755:131">ཕའི་དྲུང་དུ་སོང་སྟེ།</s>
<s id="755:132">ཕ་ལ་བདག་གསོལ་པ་ཞིག་མཆིས་ཀྱིས་གནོང་ཤིག་ཅེས་སྨྲས་སོ། །</s>
<s id="755:133">ཕས་ཀྱང་བུ་ཁྱོད་ཅི་ཟེར་སྨྲས་པ་བཞིན་དུ་བྱའོ་ཞེས་སྨྲས་སོ། །</s>
<s id="755:134">ཡབ་བདག་སྔོན་ཕྱི་རོལ་ཏུ་འཆག་ཏུ་མཆི་མཆི་བ་ལས།</s>
<s id="755:135">མི་མང་པོས་གོས་དང་ཟས་ [226a.1]ཀྱི་ཕྱིར་ཐམས་ཅད་ཉོན་མོངས་ཏེ།</s>
<s id="755:136">གཅིག་ལ་གཅིག་གསོད་པ་དང་། བརྫུན་དང་དབང་ཟ་བ་དང་མི་དགེ་བའི་ལས་རྣམ་པ་སྣ་ཚོགས་བགྱིད་པ་མཐོང་ནས་</s>
<s id="755:137">དེ་དག་ལ་སྦྱིན་པ་བགྱིད་པར་བསམས་ཀྱིས།</s>
<s id="755:138">ཡབ་ཀྱི་བང་མཛོད་ཆེན་པོ་ལས་ཕོངས་པ་དག་གི་ཕྱིར་ཡིད་བཞིན་ [226a.2]དུ་སྦྱོར་དུ་གནོང་ཤིག །</s>
<s id="755:139">ཕས་སྨྲས་པ་བང་མཛོད་དང་རིན་པོ་ཆེ་མང་དུ་བསགས་པ་</s>
<s id="755:140">ཐམས་ཅད་ཁྱོད་ཀྱི་ཕྱིར་བྱས་པར་ཟད་ན་</s>
<s id="755:141">ཅིའི་ཕྱིར་ཁྱོད་ཟེར་བ་ནི་མི་ཉན་ཞེས་སྨྲས་སོ། །</s>
<s id="755:142">དེ་ནས་སྦྱིན་པ་ཆེན་པོས་ཕས་གནང་བའི་ལུང་ཐོབ་ནས། </s>
<s id="755:143">ཡུལ་མི་ཐམས་ཅད་ལ་སྦྱིན་པ་ཆེན་པོས་སྦྱིན་གཏོང་ཆེན་ [226a.3]པོ་བྱེད་ཀྱིས་ ཐམས་ཅད་འདུས་ཤིང་ཤོག་ཤིག་ཅེས་བསྒྲགས་སོ། །</s>
<s id="755:144">དེའི་ཚེ་དགེ་སྦྱོང་དང་བྲམ་ཟེ་དབུལ་ཕོངས་པ་མགོན་མེད་པ་དང་། ནད་པ་ལ་སོགས་པ་གྲོང་ཁྱེར་གྱི་ཕྱི་རོལ་ན་ལམ་ཐོག་ཐག་གང་ངོ་། །</s>
<s id="755:145">དེ་དག་ཀྱང་དཔག་ཚད་བརྒྱ་དང་། ཉིས་བརྒྱ་དང་། སུམ་བརྒྱ་དང་། བཞི་བརྒྱ་ [226a.4]དང་། ལྔ་བརྒྱ་དང་། དཔག་ཚད་སྟོང་གི་ལམ་ནས་འོངས། </s>
<s id="755:146">ཁ་ཅིག་ནི་དཔག་ཚད་ཉིས་སྟོང་སུམ་སྟོང་བཞི་སྟོང་ལྔ་སྟོང་ནས་དཔག་ཚད་ཁྲིའི་བར་དུ་ལྷགས་ཏེ། </s>
<s id="755:147">དེ་དག་སྤྲིན་བཞིན་དུ་འདུས་ཏེ་</s>
<s id="755:148">ཐམས་ཅད་ལ་ཡིད་བཞིན་དུ་སྦྱིན་པ་ནི་</s>
<s id="755:149">གོས་འདོད་པ་ལ་གོས།</s>
<s id="755:150">ཟས་འདོད་པ་ལ་ [226a.5]ཟས།</s>
<s id="755:151">རིན་པོ་ཆེ་དང་། གསེར་དང་། དངུལ་དང་། བཻ་དཱུརྱ་དང་། མུ་ས་ར་གལ་བ་དང་། བཞོན་པ་དང་། ཐེག་པ་དང་། ཁྱོགས་དང་། སྐྱེད་མོས་ཚལ་དང་། ཞིང་དང་། རྐང་འགྲོས་ལ་སོགས་ཏེ་ཡིད་བཞིན་དུ་སྦྱིན་པ་བྱས་སོ། །</s>
<s id="755:152">དེ་ལྟར་སྦྱིན་པ་སྦྱིན་པ་ལ་ཞུགས་ཏེ། </s>
<s id="755:153">[226a.6]ཡུན་རིང་ཞིག་ལོན་པ་དང་བང་མཛོད་སུམ་ཆ་ཞིག་ཟད་པ་དང་།</s>
<s id="755:154">བང་མཛོད་སྲུང་མིས་བྲམ་ཟེ་ལ་འདི་སྐད་ཅེས་སྨྲས་སོ། །</s>
<s id="755:155">སྲས་ཀྱིས་བང་མཛོད་ནས་སྦྱིན་པ་བྱས་པས།</s>
<s id="755:156">སུམ་ཆ་གཅིག་ནི་ཟད། སུམ་ཆ་གཉིས་ལས་མ་ལུས་ན།</s>
<s id="755:157">ཕན་ཚུན་དུ་འདྲུལ་བའི་སྐྱེས་དང་ཚོང་ཟོང་ཅི་ [226a.7]ལས་བགྱིད་པ་དགོངས་ཤིག་ཅེས་སྨྲས་སོ། །</s>
<s id="755:158">ཁོ་བོ་ནི་བུ་ལ་བྱམས་པས་ངོ་མི་བཟློགས་ཀྱིས་བང་མཛོད་སྟོངས་ཀྱང་བླའོ་ཞེས་སྨྲས་སོ། །</s>
<s id="755:159">དེ་ནས་ཡང་རིང་ཞིག་ལོན་པ་དང་། བང་མཛོད་སུམ་གཉིས་ནི་ཟད་སུམ་ཆ་ཙམ་ལུས་པ་དང་།</s>
<s id="755:160">མཛོད་སྲུང་གིས་ཡང་བྲམ་ཟེ་ལ་བང་མཛོད་ [226b.1]སུམ་གཉིས་ནི་ཟད་སུམ་ཆ་ཙམ་ལས་མ་ལུས་ན།</s>
<s id="755:161">ཕན་ཚུན་སྐྱེས་བསྐུར་བ་དང་། ཚོང་ཟོང་ཅི་ལས་བྱ་ཞེས་སྨྲས་སོ། །</s>
<s id="755:162">བྲམ་ཟེ་དེས་སྨྲས་པ།</s>
<s id="755:163">ཁོ་བོའི་བུ་སྡུག་ཆེས་པས་ངོ་མི་ཟློགས་ཏེ་སྨྲ་མི་ཕོད་དོ།</s>
<s id="755:164">ཁྱོད་བདག་གི་ཅི་ལེགས་སུ་བྱོས་ལ་ཞིང་མི་ཁོམ་པ་ལྟར་ཐ་སྙད་ཐོགས་ཤིག །</s>
<s id="755:165">བང་མཛོད་ [226b.2]སྲུང་གིས་བྲམ་ཟེ་ལས་ལུང་ཐོབ་ནས་མཛོད་སྒོ་བཅད་དེ།</s>
<s id="755:166">དོན་གཉེར་དུ་སོང་ངོ་། །</s>
<s id="755:167">དེ་ནས་སློང་བ་དག་སྦྱིན་པ་ཆེན་པོའི་ཐད་དུ་ལྷགས་ནས། </s>
<s id="755:168">བར་འགའ་ནི་མཛོད་སྲུང་མི་རྙེད་དེ་</s>
<s id="755:169">མཛོད་སྒོ་མི་ཕྱེད།</s>
<s id="755:170">གལ་ཏེ་མཛོད་སྲུང་འོང་ན་ ཡང་ཡིད་བཞིན་དུ་མི་སྟེར་བས་</s>
<s id="755:171">སྦྱིན་པ་ཆེན་པོ་འདི་སྙམ་དུ་ [226b.3]བསམས་སོ། །</s>
<s id="755:172">འདི་ལྟར་གྱུར་པས་འདི་ནི་བང་མཛོད་སྲུང་གིས་ཐུགས་མི་ཐུབ་པས་</s>
<s id="755:173">ཕ་མས་མན་ངག་འོང་གིས་ཡོང་ཡང་</s>
<s id="755:174">བུས་ཕ་མའི་བང་མཛོད་སྟོངས་པར་བྱ་བ་མི་རིགས་ཀྱིས།</s>
<s id="755:175">བདག་གི་ཐབས་ཅི་ཞིག་བྱས་ནརིན་པོ་ཆེ་ཡིད་བཞིན་དུ་རྙེད་དེ།</s>
<s id="755:176">སྐྱེ་བོ་མང་པོ་ལ་ཕན་ཐོགས་ [226b.4]པར་འགྱུར་བར་བསམས་ནས།</s>
<s id="755:177">མི་དག་ལ་འདི་སྐད་ཅེས་དྲིས་སོ། །</s>
<s id="755:178">འཇིག་རྟེན་ན་ལས་ཅི་བྱས་ན་རིན་པོ་ཆེ་ཡིད་བཞིན་དུ་རྙེད་དེ། </s>
<s id="755:179">ནོར་དབྱིག་མང་དུ་རྙེད་ཅིང་ཟད་མི་ཤེས་པར་འགྱུར་ཞེས་དྲིས་པ་དང་།</s>
<s id="755:180">ཁ་ཅིག་ནི་ཞིང་མང་པོ་རྨོས་ན་ ནོར་གྱི་དབྱིག་མང་པོར་འགྱུར་ཞེས་ཟེར་རོ། །</s>
<s id="755:181">[226b.5]ཁ་ཅིག་ནི་རྐང་འགྲོས་སྤེལ་ནས་ སྤོགས་བྱས་ན་ ནོར་མང་དུ་རྙེད་དོ་ཞེས་ཟེར་རོ། །</s>
<s id="755:182">ཁ་ཅིག་ནི་ལམ་རིང་པོ་ནས་ཚོང་སྤོགས་བྱས་ན་ནོར་མང་དུ་རྙེད་དོ་ཞེས་ཟེར་རོ། །</s>
<s id="755:183">ཁ་ཅིག་ནི་རྒྱ་མཚོར་ཞུགས་ཏེ་ནོར་བུ་རིན་པོ་ཆེ་བླངས་ན་རིན་པོ་ཆེ་མང་དུ་འགྱུར་རོ་ཞེས་ཟེར་རོ། །</s>
<s id="755:184">སྦྱིན་པ་ཆེན་པོས་དེ་དག་ [226b.6]གིས་སྨྲས་པ་ཐོས་ནས་</s>
<s id="755:185">ཞིང་རྨོ་བ་དང་། རྐང་འགྲོས་སྤེལ་བ་དང་། ལམ་རིང་པོར་ཚོང་སྤོགས་ལ་འགྲོ་བ་ནི་ངའི་ཆ་མ་ཡིན་གྱིས།</s>
<s id="755:186">རྒྱ་མཚོར་འཇུག་པ་འབའ་ཞིག་ངའི་ཆ་ཡིན་ནོ་ཞེས་སྨྲས་ནས་</s>
<s id="755:187">རྒྱ་མཚོར་འཇུག་སྙམ་བསམས་ཏེ</s>
<s id="755:188">ཕ་མ་ལ་འདི་སྐད་ཅེས་སྨྲས་སོ། །</s>
<s id="755:189">བདག་ [226b.7]ནི་རྒྱ་མཚོ་ནས་རིན་པོ་ཆེ་མང་པོ་བླངས་ཏེ། </s>
<s id="755:190">དབུལ་ཕོངས་པ་ལ་སྦྱིན་པ་ཡིད་བཞིན་དུ་བྱའོ། །</s>
<s id="755:191">བདག་རྒྱ་མཚོར་རིན་པོ་ཆེ་ལེན་དུ་མཆིར་གནོང་ཤིག་ཅེས་སྨྲས་སོ། །</s>
<s id="755:192">དེའི་ཕ་མས་དེ་སྐད་སྨྲས་པ་ཐོས་ནས་</s>
<s id="755:193">འཁམས་ཏེ།  བུ་ལ་འདི་སྐད་ཅེས་སྨྲས་སོ། །</s>
<s id="755:194">འཇིག་རྟེན་ན་དབུལ་ [227a.1]ཕོངས་པ་ནི་བློ་མེད་དེ། </s>
<s id="755:195">ལུས་སྲོག་དང་བསྡོས་ནས་འགྲོ་བར་བྱེད་དེ། </s>
<s id="755:196">ཁྱོད་ཅིས་ཕོངས་ན་དེ་ལྟར་སེམས་</s>
<s id="755:197">ཁྱོད་སྦྱིན་པ་བྱིན་འདོད་ན་</s>
<s id="755:198">ཁྱིམ་ན་ཡོད་པའི་ནོར་ཐམས་ཅད་སྦྱིན་པར་བྱོས་ཤིག །</s>
<s id="755:199">རྒྱ་མཚོར་འགྲོར་མི་རུང་སྟེ།</s>
<s id="755:200">རྒྱ་མཚོའི་ནང་ན་ཆུ་རླབས་དབའ་ཀློང་འཁྱིལ་བ་ [227a.2]དང་།</s>
<s id="755:201">ཆུ་སྲིན་དང་།</s>
<s id="755:202">ཀླུ་གདུག་པ་དང་། སྲིན་མོ་དང་།</s>
<s id="755:203">རི་ཆུའི་མདོག་ཅན་ལ་སོགས་ཏེ།</s>
<s id="755:204">ཤིན་ཏུ་ཡང་བའི་གཤེད་མ་མང་དུ་ཡོད་པས་ཐར་བར་དཀའ་ན། </s>
<s id="755:205">ཁྱོད་ཅིས་ཕོངས་ན་སྲོག་དང་བསྡོ་བར་བྱེད། </s>
<s id="755:206">འདི་ལ་ནི་ཉན་པ་མེད་ཀྱིས་མ་སེམས་པར་འདུག་ཅིག་ཅེས་བསྒོའོ། །</s>
<s id="755:207">སྦྱིན་ [227a.3]པ་ཆེན་པོས་དེ་སྐད་ཅེས་བསྒོ་བ་ཐོས་ནས་</s>
<s id="755:208">བསམས་པ་བཞིན་དུ་མ་གྲུབ་པས་ཡི་དམ་བཅས་སོ། །</s>
<s id="755:209">བསམས་པ་འདི་མ་གྲུབ་ཀྱི་བར་དུ་ཕ་མའི་མདུན་དུ་ས་ལ་ཁ་སྦུབ་ཏུ་ཉལ་ཏེ་ཕྱིར་མི་ལྡང་ངོ་སྙམ་བསམས་ཏེ། </s>
<s id="755:210">ཡབ་ཡུམ་གྱིས་མཁྱེན་པར་མཛོད་ཅིག །</s>
<s id="755:211">བདག་ནི་བསམས་པ་བཞིན་དུ་མ་ [227a.4]གྲུབ་ཀྱི་བར་དུ་</s>
<s id="755:212">ཁ་སྦུབ་ཏུ་ཉལ་བ་འདི་ལས་མི་ལྡང་ངོ་ཞེས་སྨྲས་སོ། །</s>
<s id="755:213">དེ་ནས་ཕ་མ་མི་དགའ་སྟེ། </s>
<s id="755:214">གཉེན་བཤེས་དང་བགྲོས་ནས་</s>
<s id="755:215">རྒྱ་མཚོའི་ནང་དུ་གཤེད་མ་ཡང་མང་དུ་ཡོད་པའི་གཏམ་ཡང་བྱས།</s>
<s id="755:216">བདག་ཀྱང་རྨོངས་པ་ལས་ལོ་བཅུ་གཉིས་ཀྱི་བར་དུ་ལྷ་ཀུན་ལ་མཆོད་དོ། ། ཁྱོད་ [227a.5]ལྷ་ཞིག །ངའི་བུར་སྐྱེས་ན་</s>
<s id="755:217">ངེད་མ་བོར་བར་ཟན་ཟོ་ཤིག །</s>
<s id="755:218">ཅེས་ཞག་གཅིག་ཞག་གཉིས་ནས་ཞག་དྲུག་གི་བར་དུ་ཚིག་རྣམ་པ་སྣ་ཚོགས་ཀྱི་གྲོས་བཏབ་ཀྱང་མ་ཉན་ཏེ</s>
<s id="755:219">སྔར་ཅི་སྐད་སྨྲས་པ་ལས་མ་ཟློགས་སོ། །</s>
<s id="755:220">ཕ་མ་སྐྲག་ནས་ཡང་འདི་སྐད་ཅེས་སྨྲས་སོ། །</s>
<s id="755:221">བདག་གི་བུ་འདི་ཐོག་མ་ [227a.6]བཙས་ནས་</s>
<s id="755:222">དེ་ཙམ་གྱི་བར་དུ་བརྩམ་པར་བྱ་བ་མཐར་མ་གྲུབ་ཀྱི་བར་དུ་མི་གཏོང་བས་</s>
<s id="755:223">རྒྱ་མཚོར་བཏང་ན་ བརྒྱལ་ཕྱིར་ལོག་ཀྱང་སྲིད་ཀྱི་མ་བཏང་ན་</s>
<s id="755:224">ཞག་བདུན་ལོན་ནས་</s>
<s id="755:225">འཕྲལ་དུ་བྱེ་བྲག་ཕྱེ་སྟེ</s>
<s id="755:226">ད་ནི་བཏང་དགོས་སོ་སྙམ་ནས་</s>
<s id="755:227">བུའི་དྲུང་དུ་སོང་སྟེ་ལག་པ་ནས་བཟུང་སྟེ།</s>
<s id="755:228">བུ་ལོངས་ལ་ཟན་ཟོ་ [227a.7]ཤིག་ཡིད་བཞིན་དུ་འགྲོ་བར་གནང་ངོ་ཞེས་སྨྲས་པ་དང་</s>
<s id="755:229">སྦྱིན་པ་ཆེན་པོ་ཡང་ལངས་ཏེ་བཟའ་བ་ཟོས་བཏུང་བ་འཐུངས་སོ། །</s>
<s id="755:230">དེ་ནས་ཕྱི་རོལ་ཏུ་བྱུང་སྟེ་</s>
<s id="755:231">མི་མང་པོ་ལ་ཁོ་བོ་རྒྱ་མཚོར་རིན་པོ་ལེན་དུ་འགྲོའོ། །</s>
<s id="755:232">ཁྱོད་སུ་འགྲོ་དགའ་བ་རྣམས་ཀྱང་འགྲོགས་ཏེ་འདོང་གིས་དེད་དཔོན་ཀྱང་ཁོ་བོས་བྱས་ [227b.1]ལ།</s>
<s id="755:233">ཡོ་བྱད་ཀྱང་ཁོ་བོས་སྦྱར་རོ་ཞེས་བསྒྲགས་སོ། །</s>
<s id="755:234">དེའི་ཚེ་ན་མི་ལྔ་བརྒྱ་ཙམ་ཡང་འགྲོ་བར་ཁས་བླངས་ནས་སོ་སོ་ནས་ཡོ་བྱད་སྦྱར་ཏེ། </s>
<s id="755:235">ནམ་འགྲོ་བའི་དུས་ཀྱང་བྱས་ནས། </s>
<s id="755:236">དུས་བཞིན་དུ་ལམ་དུ་ཞུགས་ཏེ་ཆས་སོ། །</s>
<s id="755:237">ལམ་དུ་འཇུག་པའི་ཚེ་ཁྱེའུའི་ཕ་མ་དང་། རྒྱལ་པོ་དང་། [227b.2]རྒྱལ་བུ་དང་། བློན་པོ་ལ་སོགས་ཏེ་ཡུལ་མི་ཐམས་ཅད་ཀྱིས་ཀྱང་བསྐྱལ་ནས་</s>
<s id="755:238">རྫོངས་བཏབ་བོ། །</s>
<s id="755:239">ཕ་མ་ཡང་ངུས་ཏེ་ ཕྱི་ཕྱག་བྱས་ནས་</s>
<s id="755:240">ཞག་དུ་མའི་ལམ་འདས་པ་དང་།</s>
<s id="755:241">འབྲོག་ས་སྟོང་དུ་ཕྱིན་ཏེ་</s>
<s id="755:242">ནུབ་མོའི་དགོངས་ལམ་དུ་མི་རྒོད་ཀྱིས་བཅོམ་སྟེ</s>
<s id="755:243">ནོར་རྫས་ཀུན་ཕྲོགས་སོ། </s>
<s id="755:244">[227b.3]དེ་ནས་སོང་སོང་བ་ལས་གྲོང་ཁྱེར་ང་ཤུ་པར་ཞེས་བྱ་བར་ཕྱིན་ནས་</s>
<s id="755:245">གྲོང་ཁྱེར་དེ་ན་བྲམ་ཟེ་ཀ་པྱི་ལི་ཞེས་བྱ་བ་དང་ཕྲད་དེ།</s>
<s id="755:246">བྲམ་ཟེ་དེའི་ཁྱིམ་དུ་སོང་ནས་</s>
<s id="755:247">བྲམ་ཟེ་དེ་ལས་སྦྱིན་པ་ཆེན་པོས་གསེར་སྲང་སུམ་སྟོང་བསླང་བར་བྱས་སོ། །</s>
<s id="755:248">དེའི་ཚེ་ན་བྲམ་ཟེ་དེ་ལ་བུ་མོ་གསེར་གྱི་མདོག་ཅན་སྐྲ་མཐོན་ [227b.4]མཐིང་གར་འདུག་པ།</s>
<s id="755:249">རྒྱལ་ཕྲན་བརྒྱད་ཁྲི་བཞི་སྟོང་སྙེད་ཀྱི་རྒྱལ་བུ་ཐམས་ཅད་ཀྱིས་བསླངས་ན་ཡང་མ་སྟེར་བ་ཅིག་ཡོད་དོ། །</s>
<s id="755:250">དེའི་ཚེ་ན་སྦྱིན་པ་ཆེན་པོ་བྲམ་ཟེ་དེའི་སྒོར་སོང་སྟེ། </s>
<s id="755:251">བྲམ་ཟེ་ཀ་པྱི་ལི་འདུག་གམ་ཞེས་དྲིས་པའི་ཚེ།</s>
<s id="755:252">བུ་མོས་ཁྱིམ་གྱི་ནང་ནས་སྦྱིན་པ་ཆེན་པོའི་སྐད་ཐོས་ [227b.5]པ་ཙམ་གྱིས།</s>
<s id="755:253">ཕྱི་སྒོ་ན་སྐད་གྲག་པ་འདི་ཁོ་མོའི་ཁྱིམ་ཐབ་ཡིན་ནོ། ། ཞེས་ཕ་མ་ལ་སྨྲས་སོ། །</s>
<s id="755:254">དེ་ནས་བྲམ་ཟེ་སྒོར་བྱུང་ནས་ཕྲད་པ་དང་།</s>
<s id="755:255">ཁྱེའུ་དེ་ལ་འདི་ནི་ངེས་པར་གཞན་པས་འཕགས་སོ་སྙམ་བསམས་སོ། །</s>
<s id="755:256">ཁྱེའུ་དེས་གསེར་བསླངས་པ་དང་།</s>
<s id="755:257">བྲམ་ཟེས་ཀྱང་སྦྱིན་ [227b.6]པར་གནང་ནས་</s>
<s id="755:258">ལག་པ་ཡ་གཅིག་ཏུ་གསེར་ཐོགས་ལག་པ་ཡ་གཅིག་ཏུ་ནི་བུ་མོ་ཁྲིད་དེ།</s>
<s id="755:259">བུ་མོ་འདི་ཡང་ཁྱེད་ཀྱི་ཆུང་མར་སྦྱིན་གྱིས་ལོང་ཤིག་ཅེས་སྨྲས་པ་དང་།</s>
<s id="755:260">སྦྱིན་པ་ཆེན་པོས་སྨྲས་པ།</s>
<s id="755:261">བདག་ནི་རྒྱ་མཚོ་ཆེན་པོར་རིན་པོ་ཆེ་ལེན་དུ་འགྲོ་སྟེ།</s>
<s id="755:262">རྒྱ་མཚོའི་ནང་ན་བགེགས་ཤིན་ཏུ་མང་ [227b.7]བས་ཁོ་བོ་འཁོར་ཏམ་མི་འཁོར་གཏོལ་མེད་དེ། </s>
<s id="755:263">ཁྱེད་ཀྱི་བུ་མོ་ཆུང་མར་ལེན་པའི་ཐུགས་མི་ཐུབ་བོ། །</s>
<s id="755:264">བྲམ་ཟེས་སྨྲས་པ།</s>
<s id="755:265">ཁྱོད་བདེ་བར་འཁོར་ན་བུ་མོ་འདི་ཆུང་མར་ལོང་ཤིག་ཅེས་སྨྲས་པ་དང་།</s>
<s id="755:266">སྦྱིན་པ་ཆེན་པོས་ཀྱང་འཁོར་ན་དེ་བཞིན་བགྱིའོ་ཞེས་སྨྲས་སོ། །</s>
<s id="755:267">དེ་ནས་བྲམ་ [228a.1]ཟེས་ཀྱང་གསེར་སྲང་སུམ་སྟོང་དང་གཞན་ཡང་ཡོ་བྱད་ཅི་དགོས་པ་ཀུན་སྦྱར་ཏེ། </s>
<s id="755:268">དེ་ནས་རྒྱ་མཚོའི་ངོགས་སུ་ཕྱིན་ཏོ། །</s>
<s id="755:269">དེ་ནས་གྲུ་བཅོས་ཏེ་གྲུའི་ནང་དུ་ཞུགས་ནས་དེ་ནས་</s>
<s id="755:270">ཐག་པ་བདུན་གྱིས་བརྟོད་དེ།</s>
<s id="755:271">གྲུའི་ནང་ནས་འདི་སྐད་ཅེས་སྨྲས་སོ། །</s>
<s id="755:272">རྒྱ་མཚོའི་ནང་ན་བགེགས་འདི་ [228a.2]དག་ཡོད་དེ། </s>
<s id="755:273">འདི་ལྟ་སྟེ་རླུང་ནག་པོ་དང་སྲིན་པོ་དང་།</s>
<s id="755:274">ཆུའི་དབའ་རླབས་འཁྱིལ་བ་དང་།</s>
<s id="755:275">ཀླུ་གདུག་པ་དང་།</s>
<s id="755:276">ཆུའི་མདོག་ལྟ་བུའི་རི་དང་།</s>
<s id="755:277">ཆུ་སྲིན་ལ་སོགས་པའི་</s>
<s id="755:278">བགེགས་ཀྱང་ཡ་ང་བ་མང་དུ་ཡོད་ཀྱིས་</s>
<s id="755:279">ཁྱེད་འགྲོར་མི་དད་པ་ཞིག་ཡོད་ན་</s>
<s id="755:280">འདི་ནས་ཕྱིར་ལོག་ཤིག་ཕྱིས་འགྱོད་པར་གྱུར་ [228a.3]ཏ་རེ་</s>
<s id="755:281">གལ་ཏེ་ལུས་དང་སྲོག་ལ་མི་ལྟ་སྟེ། ཕ་མ་དང་། ཆུང་མ་དང་། ཕུ་ནུ་དང་། གཉེན་བཤེས་ལ་མ་ཆགས་ན་འདོང་ངོ་། །</s>
<s id="755:282">གལ་ཏེ་བདེ་བར་ཕྱིན་ན་</s>
<s id="755:283">རིན་པོ་ཆེ་སྣ་བདུན་གྱིས་</s>
<s id="755:284">བུ་ཚ་རབས་བདུན་ཚུན་ཅད་ཕྱུག་པར་འགྱུར་ཏེ།</s>
<s id="755:285">ལོངས་སྤྱོད་ཟད་མི་ཤེས་པར་འགྱུར་རོ། །</s>
<s id="755:286">ཞེས་ [228a.4]སྨྲས་ནས་ཐག་པ་གཅིག་བཅད་དོ། །</s>
<s id="755:287">དེ་བཞིན་དུ་ཉི་མ་བདུན་གྱི་བར་དུ་ཉིན་རེ་ལན་རེ་དེ་སྐད་སྨྲས་ནས། </s>
<s id="755:288">རྟོད་ཐག་རེ་རེ་བཅད་དེ་རླུང་དང་སྦྱར་ཏེ། </s>
<s id="755:289">གཡོར་ཤིང་བསྒྲེང་བས་</s>
<s id="755:290">མགྱོགས་ཁྱད་མདའ་བཞིན་སོང་ངོ་། །</s>
<s id="755:291">དེ་ནས་ཚོང་པ་དག་རིན་པོ་ཆེའི་གླིང་དུ་ཕྱིན་ནས། </s>
<s id="755:292">སྦྱིན་པ་ཆེན་པོས་མང་ [228a.5]དུ་ཐོས་པས་</s>
<s id="755:293">རིན་པོ་ཆེ་བརྟག་པ་ལ་ཤིན་ཏུ་མཁས་པས་རིན་པོ་ཆེ་བཟང་ངན་དང་།</s>
<s id="755:294">ལྕི་ཡང་དང་ཅི་ཙམ་རི་བའི་རིན་ཐང་ཚུན་ཅད་ཚོང་པ་རྣམས་ལ་བསྟན་ནས</s>
<s id="755:295">རིན་པོ་ཆེ་ཁ་དོག་འདི་ལྟ་བུ་ནི་ཡང་མོད་ཀྱིས་རིན་ཆེའོ། །</s>
<s id="755:296">རིན་པོ་ཆེ་འདི་ལྟ་བུ་ནི་ལྕི་ཡང་རིན་ཆུང་གིས་མ་ལེན་ཤིག །</s>
<s id="755:297">[228a.6]ཧ་ཅང་མང་ཆེས་ན་ཡང་གྲུ་ལྕི་བས་འབྱིང་ངོ་། །</s>
<s id="755:298">ཧ་ཅང་ཉུང་ཆེས་ན་ཡང་ཉོན་མོངས་ཏེ་སོང་སོང་བའི་དོན་མེད་པས་</s>
<s id="755:299">འདི་ཙམ་ནི་རན་ནོ་ཞེས་བྱ་བ་ལ་སོགས་པའི་ཚོད་ཀྱང་བསྟན་ནས་</s>
<s id="755:300">རིན་པོ་ཆེ་གྲུར་བརྫངས་ཏེ་ཅི་ལ་ཡང་མ་རེག་ནས་</s>
<s id="755:301">ད་ཕྱིར་འདོང་ངོ་ཞེས་ཆས་པ་དང་།</s>
<s id="755:302">སྦྱིན་པ་ཆེན་པོ་གྲུའི་ནང་ [228a.7]དུ་ཞུགས་སུ་མ་བཏུབ་ནས།</s>
<s id="755:303">ཚོང་པ་རྣམས་ལ་ཁོ་བོ་ནི་ ཀླུའི་རྒྱལ་པོའི་ཕོ་བྲང་ནས་ཡིད་བཞིན་གྱི་ནོར་བུ་རིན་པོ་ཆེ་མ་ཐོབ་ཀྱི་བར་དུ་ཕྱིར་མི་ལོག་གོ་ཞེས་སྨྲས་སོ། །</s>
<s id="755:304">དེ་ནས་ཚོང་པ་རྣམས་ངུས་ནས་མྱ་ངན་གྱིས་ཡི་མུག་ནས་</s>
<s id="755:305">འདི་སྐད་ཅེས་སྨྲས་སོ། །</s>
<s id="755:306">བདག་ཅག་ཚོང་པ་རྣམས་ནི་སྐྱེས་བུ་དེད་དཔོན་ [228b.1]ཁྱོད་ཀྱི་གཡོག་ཏུ་འོངས་ཏེ། </s>
<s id="755:307">ད་ཁྱོད་ཀྱིས་འདིར་བོར་ཏེ་མི་འགྲོ་ན་བདག་ཅག་ཀྱང་ཕྱིར་ཁྱིམ་དུ་མི་ཕྱིན་ཏེ།  ཐམས་ཅད་འཁྱམ་པར་འགྱུར་རོ། །</s>
<s id="755:308">སྦྱིན་པ་ཆེན་པོས་སྨྲས་པ།</s>
<s id="755:309">ཚོང་པ་ཁྱོད་མ་ཉེས་པར་ཁོ་བོས་ཡུལ་དུ་ཕྱིན་པའི་སྨོན་ལམ་བཏབ་བོ་ཞེས་པོག་ཕོར་ལག་ཏུ་བླངས་ཏེ།</s>
<s id="755:310">ཕྱོགས་ [228b.2]བཞིར་མཆོད་ནས་འདི་སྐད་ཅེས་སྨྲས་སོ། །</s>
<s id="755:311">བདག་ནི་རིན་པོ་ཆེ་བླངས་ཏེ། </s>
<s id="755:312">སེམས་ཅན་ཕོངས་པ་ལ་ཕན་གདགས་པར་མ་ཟད་ཀྱིས།</s>
<s id="755:313">དེ་ལྟར་སྦྱིན་པ་བྱེད་པའི་བསོད་ནམས་དེས་སངས་རྒྱས་སུ་འགྲུབ་པའི་ཕྱིར་རོ། །</s>
<s id="755:314">བདག་གིས་སྨྲས་པ་འདི་བདེན་ཏེ་</s>
<s id="755:315">སྨོན་ལམ་བཞིན་དུ་འགྲུབ་ན་</s>
<s id="755:316">ཚོང་པ་འདི་ [228b.3]དག་རིན་པོ་ཆེ་དང་བཅས་སུ་ཉེ་ཞོ་མེད་པར་</s>
<s id="755:317">འཛམ་བུའི་གླིང་དུ་བདེ་བར་ཕྱིན་པར་ཤོག་ཤིག །</s>
<s id="755:318">ཅེས་སྨོན་ལམ་བཏབ་ནས་</s>
<s id="755:319">ཐག་པ་བཅད་དེ་གཡོར་ཤིང་བསྒྲེང་ནས་</s>
<s id="755:320">ཕྱིར་འཛམ་བུའི་གླིང་དུ་བདེ་བར་སོང་ངོ་། །</s>
<s id="755:321">དེ་དག་སོང་བའི་འོག་ཏུ་སྦྱིན་པ་ཆེན་པོ་ཆུར་ཞུགས་ཏེ་</s>
<s id="755:322">སོང་བ་ལས་ཞག་བདུན་གྱི་ [228b.4]བར་དུ་པུས་མོ་ཙམ་ལས་མ་ནུབ་བོ། །</s>
<s id="755:323">དེ་ནས་ཡང་ཞག་བདུན་གྱི་བར་དུ་བརླ་དྲུང་ཙམ་ལས་མ་ནུབ་བོ། །</s>
<s id="755:324">དེ་ནས་ཡང་ཞག་བདུན་སོང་བ་ལས་རྐེད་པ་ཙམ་ལས་མ་ནུབ་བོ་</s>
<s id="755:325">ཞག་བདུན་གྱི་བར་དུ་ཕྲག་པ་ཙམ་དུ་ཕྱིན་ཏོ་</s>
<s id="755:326">དེ་ནས་ཞག་བདུན་གྱི་བར་དུ་ནི་རྐྱལ་ལོ། །</s>
<s id="755:327">དེ་ནས་རི་ཞིག་གི་དྲུང་དུ་ [228b.5]ཕྱིན་པ་དང་།</s>
<s id="755:328">ཤིང་ལ་འཇུས་ཏེ་</s>
<s id="755:329">རི་ལ་འཛེགས་ནས</s>
<s id="755:330">ཞག་བདུན་གྱིས་རིའི་རྩེ་མོར་ཕྱིན་ཏོ། །</s>
<s id="755:331">རིའི་རྩེ་མོར་ཞག་བདུན་སོང་སོང་ནས་</s>
<s id="755:332">ཡང་ཞག་བདུན་གྱིས་ཤོད་དུ་ཆུ་འགྲམ་དུ་ཕྱིན་ཏོ། །</s>
<s id="755:333">ཆུ་འགྲམ་དུ་ཕྱིན་པ་དང་།</s>
<s id="755:334">ཆུའི་ནང་ནས་པད་མ་གསེར་གྱི་མདོག་ཅན་ཡོད་པ་ལ་</s>
<s id="755:335">སྦྲུལ་གདུག་ [228b.6]པས་པད་མའི་རྩ་བ་ལ་དཀྲིས་ཤིང་འདུག་པར་མཐོང་ངོ་། །</s>
<s id="755:336">དེ་ནས་བྱང་ཆུབ་སེམས་དཔའ་སྐྱིལ་མོ་ཀྲུང་བཅས་ཏེ་འདུག་ནས་</s>
<s id="755:337">སེམས་རྩེ་གཅིག་ཏུ་བྱམས་པའི་ཏིང་ངེ་འཛིན་ལ་ཞུགས་ཏེ།</s>
<s id="755:338">སྦྲུལ་གདུག་པ་འདི་དག་ཀྱང་སྔོན་ཞེ་སྡང་དང་ཕྲག་དོག་བྱས་པའི་རྐྱེན་གྱིས་འ</s>
<s id="755:339">དི་ལྟ་བུའི་ལུས་མི་ [228b.7]སྡུག་པ་མྱོང་ངོ་སྙམ་ལྷག་པར་</s>
<s id="755:340">དེ་ལ་སྙིང་བརྩེ་བའི་སེམས་བསྐྱེད་པས་</s>
<s id="755:341">སྦྲུལ་གདུག་པ་དེའི་གདུག་པ་ཀུན་ཞི་ནས</s>
<s id="755:342">བྱང་ཆུབ་སེམས་དཔའ་པད་མའི་སྟེང་ནས་གོམ་པ་བོར་ཏེ་སོང་སོང་བ་ལས་</s>
<s id="755:343">ཞག་བདུན་གྱིས་སྦྲུལ་གདུག་པ་དེ་དག་བརྟོལ་ཏོ། །</s>
<s id="755:344">དེ་ནས་ཡང་སོང་སོང་བ་ལས་</s>
<s id="755:345">སྲིན་ [229a.1]པོ་དང་ཕྲད་ནས་</s>
<s id="755:346">སྲིན་པོ་དེ་དག་མིའི་དྲི་ཚོར་བས་ཀུན་ཏུ་ཚོལ་ལོ། །</s>
<s id="755:347">དེ་ནས་བྱང་ཆུབ་སེམས་དཔའ་སེམས་རྩེ་གཅིག་ཏུ་བྱམས་པའི་སེམས་ཀྱིས་བརྟགས་པས་</s>
<s id="755:348">སྲིན་པོ་དེ་དག་འཇམ་པའི་ཚིག་གིས་སྐྱེས་བུ་ཁྱོད་གང་ནས་འོངས། གང་དུ་འགྲོ་ཞེས་དྲིས་སོ།</s>
<s id="755:349">དེ་ [229a.2]ལ་སྦྱིན་པ་ཆེན་པོས་ཁོ་བོ་ནི་ཡིད་བཞིན་གྱི་ནོར་བུ་རིན་པོ་ཆེ་ཚོལ་དུ་འོངས་བ་ཡིན་ནོ་ཞེས་སྨྲས་སོ། །</s>
<s id="755:350">དེ་ནས་སྲིན་པོ་དེ་དག་རབ་ཏུ་དགའ་སྟེ།</s>
<s id="755:351">འདི་ནི་བསོད་ནམས་ཆེན་པོ་དང་ལྡན་པ་ཞིག་གོ་སྙམ་བསམས་ནས།</s>
<s id="755:352">འདི་ནི་ད་དུང་ཀླུའི་ཕོ་བྲང་ལས་ཤིན་ཏུ་རིང་སྟེ། </s>
<s id="755:353">ནམ་ཡང་མི་ཕྱིན་ [229a.3]པས་ཉོན་མོངས་པར་འགྱུར་གྱིས་མཐུ་ཞིག་གིས་བསྟངས་ཏེ་བསྐྱལ་ལོ། །</s>
<s id="755:354">སྙམ་ནས་ནམ་མཁར་ཁྱེར་ཏེ་</s>
<s id="755:355">དཔག་ཚད་བཞི་བརྒྱའི་ཕ་རོལ་ན་ཕྱིན་པས་ཡང་ས་ལ་བཞག་གོ། །</s>
<s id="755:356">སྦྱིན་པ་ཆེན་པོ་དེ་ནས་སོང་སོང་བ་ལས་</s>
<s id="755:357">རིང་པོར་མ་ལོན་པར་དངུལ་གྱི་མཁར་ཞིག་མཐོང་ནས་</s>
<s id="755:358">ཀླུའི་གནས་ [229a.4]ཞིག་ཡིན་སྙམ་སྟེ་ཉེ་བར་སོང་ངོ་། །</s>
<s id="755:359">མཁར་དེའི་ཕྱི་རོལ་འོབས་རིམ་པ་བདུན་གྱིས་བསྐོར་ཏེ། </s>
<s id="755:360">འོབས་ཀྱི་ནང་ན་སྦྲུལ་གདུག་པ་འཇིགས་སུ་རུང་བས་གང་ངོ་། །</s>
<s id="755:361">སྦྱིན་པ་ཆེན་པོས་དེ་དག་མཐོང་ནས། </s>
<s id="755:362">སྦྲུལ་གདུག་པ་འདི་དག་ནི་སྔོན་ཞེ་སྡང་ཆེ་བའི་ལས་ཀྱིས་</s>
<s id="755:363">འདི་ལྟ་བུའི་ལུས་འཇིགས་ [229a.5]སུ་རུང་བ་མྱོང་བར་གྱུར་ཏོ་སྙམ་སྟེ།</s>
<s id="755:364">དེ་ལ་བུ་གཅིག་པ་དང་འདྲ་སྟེ།  བྱམས་ཤིང་སྙིང་རྗེའི་སེམས་ཀྱིས།</s>
<s id="755:365">དེ་ལྟར་བྱམས་པའི་སེམས་བསྐྱེད་པས་</s>
<s id="755:366">སྦྲུལ་གྱི་གདུག་པ་ཡང་ཞི་བར་གྱུར་ནས་</s>
<s id="755:367">དེ་དག་བརྫིས་ནས་ཀླུའི་མཁར་དུ་སོང་ངོ་། །</s>
<s id="755:368">མཁར་དེ་ལ་ཀླུ་གཉིས་ཀྱིས་དཀྲིས་ཏེ། ཀླུའི་མགོ་ [229a.6]མཁར་སྒོ་ལ་བརྟེན་ཏེ།</s>
<s id="755:369">ཀླུ་དེ་གཉིས་ཀྱིས་སྦྱིན་པ་ཆེན་པོ་དེ་མཐོང་ནས་</s>
<s id="755:370">མགོ་བཏེག་སྟེ་གདུག་པ་འབྱིན་པ་ལས།</s>
<s id="755:371">སྦྱིན་པ་ཆེན་པོས་བྱམས་པའི་སེམས་བསྐྱེད་པས་</s>
<s id="755:372">གདུག་པ་ཡང་ཞི་ནས་</s>
<s id="755:373">མགོ་སྨད་པས་ས་ལ་ཉལ་ལོ། །</s>
<s id="755:374">སྦྱིན་པ་ཆེན་པོས་ཀླུའི་མགོ་ལ་བརྫིས་ནས་མཁར་གྱི་ནང་ན་སོང་ [229a.7]བ་དང་།</s>
<s id="755:375">མཁར་གྱི་ནང་ན་ཀླུ་ཞིག་རིན་པོ་ཆེ་སྣ་བདུན་གྱི་གཞལ་མེད་ཁང་ན་འདུག་པ་མཐོང་ངོ་། །</s>
<s id="755:376">ཀླུའི་རྒྱལ་པོ་དེས་བྱང་ཆུབ་སེམས་དཔའ་མཐོང་ནས། </s>
<s id="755:377">དངངས་ཏེ་འདི་སྙམ་དུ་སེམས་སོ། །</s>
<s id="755:378">ངའི་གནས་འདི་འོབས་རིམ་པ་བདུན་གྱིས་བསྐོར་ཏེ། </s>
<s id="755:379">འོབས་ཀྱི་ནང་ན་སྦྲུལ་གདུག་ [229b.1]པས་</s>
<s id="755:380">གང་བས་ཀླུ་དང་གནོད་སྦྱིན་མ་ཡིན་པ་གཞན་གང་ཡང་འདིར་འོང་བའི་ཐུགས་མི་ཐུབ་ན།</s>
<s id="755:381">འདི་ལྟ་བུ་སུ་ཡིན་སྙམ་སྟེ་འདུག་པ་ལས་ལངས་ནས་བསུ་སྟེ། </s>
<s id="755:382">བསྟི་སྟང་དང་བཅས་པས་ཕྱག་བྱས་ནས་རིན་པོ་ཆེའི་ཁྲི་ལ་བཞག་སྟེ། </s>
<s id="755:383">ཁ་ཟས་རྣམ་པ་སྣ་ཚོགས་བྱིན་ནོ། །</s>
<s id="755:384">ཁ་ཟས་ཟོས་ [229b.2]ནས་</s>
<s id="755:385">ཁྱོད་འདིར་ཅི་ལ་འོངས་ཅི་ལྟར་ཕྱིན་དྲིས་སོ། །</s>
<s id="755:386">བྱང་ཆུབ་སེམས་དཔས་སྨྲས་པ།</s>
<s id="755:387">འཛམ་བུའི་གླིང་གི་མི་རྣམས་ནི་དབུལ་ཕོངས་པས་</s>
<s id="755:388">ནོར་དང་། ཟས་དང་། གོས་ཀྱི་ཕྱིར་གཅིག་གིས་གཅིག་རྣམ་པ་སྣ་ཚོགས་ཀྱིས་འཚེ་ཞིང་གནོད་པ་བྱེད་དེ</s>
<s id="755:389">ཚེ་འཕོས་མ་ཐག་ཏུ་</s>
<s id="755:390">[229b.3]ངན་སོང་གསུམ་དུ་ལྷུང་ངོ་། །</s>
<s id="755:391">བདག་ནི་འདི་ལ་སྙིང་བརྩེ་སྟེ། </s>
<s id="755:392">དེ་དག་གི་མགོན་བྱ་བའི་ཕྱིར་</s>
<s id="755:393">ལམ་རིང་པོ་ནས་ཉོན་མོངས་པ་དང་བསྡོས་ཏེ།</s>
<s id="755:394">རྒྱལ་པོ་ཆེན་པོ་ཁྱོད་ལ་ཡིད་བཞིན་གྱི་ནོར་བུ་རིན་པོ་ཆེ་སློང་དུ་འོངས་སོ། །</s>
<s id="755:395">ཡིད་བཞིན་གྱི་ནོར་བུ་རིན་པོ་ཆེས་སེམས་ཅན་ཐམས་ [229b.4]ཅད་ལ་ཕན་གདགས་པའི་བསོད་ནམས་ཀྱིས་</s>
<s id="755:396">མངོན་པར་རྫོགས་པར་འཚང་རྒྱ་བར་འཚལ་གྱིས།</s>
<s id="755:397">བདག་གི་ཡིད་དང་མི་འགལ་བར་</s>
<s id="755:398">རིན་པོ་ཆེ་སྩལ་དུ་གསོལ། །</s>
<s id="755:399">ཀླུའི་རྒྱལ་པོས་སྨྲས་པ།</s>
<s id="755:400">ཡིད་བཞིན་གྱི་ནོར་བུ་རིན་པོ་ཆེ་ནི་ཤིན་ཏུ་རྙེད་པར་དཀའ་བ་ཡིན་ཏེ།</s>
<s id="755:401">ཁྱོད་དོན་འདིའི་ཕྱིར་ [229b.5]འོང་ན། </s>
<s id="755:402">འདིར་ཟླ་བ་གཅིག་ཅིག་འདུག་སྟེ་བདག་གི་མཆོད་པ་</s>
<s id="755:403">ཡང་བཞེས་ལ་བདག་ལ་ཆོས་བསྟན་ན།</s>
<s id="755:404">ཡིད་བཞིན་གྱི་ནོར་བུ་རིན་པོ་ཆེ་ཡང་སྦྱིན་ནོ་ཞེས་བྱས་པ་དང་།</s>
<s id="755:405">བྱང་ཆུབ་སེམས་དཔས་ཀྱང་དེ་བཞིན་དུ་བྱའོ་ཞེས་སྨྲས་སོ། །</s>
<s id="755:406">དེ་ནས་ཀླུའི་རྒྱལ་པོས་ཉིན་གཅིག་བཞིན་ [229b.6]དུ་ཁ་ཟས་རོ་བརྒྱ་དང་ལྡན་པ་རྣམ་པ་སྣ་ཚོགས་སྦྱར་ཏེ་ཕུལ་ནས།</s>
<s id="755:407">རོལ་མོས་ བྱང་ཆུབ་སེམས་དཔའ་མཆོད་དོ། །</s>
<s id="755:408">བྱང་ཆུབ་སེམས་དཔས་ཀྱང་དེ་ལ་དྲན་པ་ཉེ་བར་གཞག་པའི་ཆོས་ཀྱི་</s>
<s id="755:409">ཡན་ལག་ཟླ་བ་གཅིག་གི་བར་དུ་བསྟན་ནས།</s>
<s id="755:410">ཕྱིར་འགྲོའོ་ཞེས་བྱས་པ་དང་།</s>
<s id="755:411">ཀླུའི་རྒྱལ་ [229b.7]པོ་དགའ་ནས་</s>
<s id="755:412">སྤྱི་བོའི་གཙུག་ཕུད་ནས་ཡིད་བཞིན་གྱི་ནོར་བུ་རིན་པོ་ཆེ་བཀྲོལ་ཏེ་ཕུལ་ལོ། །</s>
<s id="755:413">སྐྱེས་བུ་ཆེན་པོ་འགྲོ་བ་ལ་ཕན་པའི་དོན་དུ་ཡི་དམ་ལ་ཤིན་ཏུ་བརྟན་པ་</s>
<s id="755:414">ཁྱོད་གདོན་མི་ཟ་བར་འཚང་རྒྱའོ། །</s>
<s id="755:415">ནམ་མངོན་པར་སངས་རྒྱས་པ་ན་</s>
<s id="755:416">བདག་ཀྱང་ཁྱོད་ཀྱི་ཉེ་གནས་མཆོག་ཏུ་གྱུར་ [230a.1]ཅིག་ཅེས་སྨྲས་སོ། །</s>
<s id="755:417">དེ་ནས་ཀླུའི་རྒྱལ་པོ་ལ་ནོར་བུ་རིན་པོ་ཆེ་འདི་ལ་མཐུ་སྟོབས་ཅི་ཡོད་དྲིས་ན།</s>
<s id="755:418">སྨྲས་པ། ནོར་བུ་འདི་ནི་དཔག་ཚད་ཉིས་སྟོང་ཁོ་ར་ཁོར་ཡུག་ཏུ་དགོས་པ་ཐམས་ཅད་ཆར་བཞིན་དུ་འབེབས་སོ། །</s>
<s id="755:419">བྱང་ཆུབ་སེམས་དཔས་བསམས་པ།</s>
<s id="755:420">ནོར་ [230a.2]བུ་རིན་པོ་ཆེ་འདི་མཐུ་སྟོབས་ཆེ་མོད་ཀྱི།</s>
<s id="755:421">འོན་ཀྱང་བདག་གིས་བསམས་པའི་དོན་ཆེན་པོ་འགྲུབ་ནུས་པ་མ་ཡིན་ནོ། ། སྙམ་བསམས་ནས།</s>
<s id="755:422">ཀླུའི་རྒྱལ་པོ་འཁོར་དང་བཅས་པས་བསྐྱལ་ཏེ་སོང་ངོ་། །</s>
<s id="755:423">དེ་ནས་ཡང་སོང་སོང་བ་དང་།</s>
<s id="755:424">རྒྱང་མ་ནས་བཻ་དཱུརྱ་སྔོན་པོའི་མཁར་ [230a.3]ཅིག་མཐོང་ངོ་། །</s>
<s id="755:425">མཁར་དེའི་དྲུང་དུ་ཕྱིན་པ་དང་།</s>
<s id="755:426">མཁར་དེ་ཡང་འོབས་རིམ་པ་བདུན་གྱིས་བསྐོར་ཏེ།</s>
<s id="755:427">འོབས་ཀྱི་ནང་ན་སྦྲུལ་གདུག་པས་ཡོངས་སུ་གང་ངོ་། །</s>
<s id="755:428">བྱང་ཆུབ་སེམས་དཔས་སྦྲུལ་གདུག་པ་དེ་དག་ལ་སྙིང་བརྩེ་ཞིང་བྱམས་པའི་སེམས་བསྐྱེད་པས།</s>
<s id="755:429">སྦྲུལ་གདུག་ [230a.4]པ་ཞི་ནས་</s>
<s id="755:430">སྦྲུལ་དེ་དག་བརྫིས་ཏེ་སོང་ངོ་། །</s>
<s id="755:431">མཁར་སྒོར་ཕྱིན་པ་དང་།</s>
<s id="755:432">ཀླུ་གཉིས་ཤིག་མཁར་སྒོར་ཉལ་བ་དང་།</s>
<s id="755:433">བྱང་ཆུབ་སེམས་དཔའ་སྙིང་བརྩེ་ཞིང་བྱམས་པའི་སེམས་ཀྱིས་</s>
<s id="755:434">ཀླུའི་གདུག་པ་ཞི་ནས་</s>
<s id="755:435">མགོ་ལ་བརྫིས་ནས་མཁར་གྱི་ནང་དུ་སོང་ངོ་། །</s>
<s id="755:436">དེའི་ཚེ་ན་མཁར་དེ་ན་ཀླུའི་ [230a.5]རྒྱལ་པོ་གཅིག་རིན་པོ་ཆེ་སྣ་བདུན་གྱི་གཞལ་མེད་ཁང་ན་འདུག་པས།</s>
<s id="755:437">རྒྱང་མ་ནས་བྱང་ཆུབ་སེམས་དཔའ་མཐོང་ནས།</s>
<s id="755:438">འདི་སྙམ་དུ་བདག་གི་གནས་འདི་ལ་འོབས་རིམ་པ་བདུན་གྱིས་བསྐོར་ཏེ། </s>
<s id="755:439">འོབས་ཀྱི་ནང་ན་སྦྲུལ་གདུག་པས་གང་བ་ཀླུ་དང་།</s>
<s id="755:440">གནོད་སྦྱིན་མིན་པ་གཞན་ [230a.6]འོང་བའི་ཐུགས་མི་ཐུབ་ན་མི་འདི་ལྟ་བུ་སུ་ཡིན།</s>
<s id="755:441">གང་ནས་འོངས་སྙམ་ནས་ཡ་མཚན་དུ་གྱུར་ཏེ། </s>
<s id="755:442">བསུས་ནས་བསྟི་སྟང་དང་བཅས་པས་ཕྱག་བྱས་ཏེ་རིན་པོ་ཆེའི་གདན་ལ་བཞག་གོ། །</s>
<s id="755:443">དེ་ནས་ཁ་ཟས་རོ་བརྒྱ་དང་ལྡན་པ་རྣམ་པ་སྣ་ཚོགས་སྦྱར་ཏེ་ཕུལ་ལོ། །</s>
<s id="755:444">བྱང་ཆུབ་ [230a.7]སེམས་དཔས་ཁ་ཟས་ཟོས་པའི་འོག་ཏུ་ཁྱོད་འདིར་ཅི་ལ་འོངས། དོན་ཅི་ཡོད་ཅེས་དྲིས་སོ། །</s>
<s id="755:445">བྱང་ཆུབ་སེམས་དཔས་སྨྲས་པ།</s>
<s id="755:446">བདག་ནི་ཀླུའི་རྒྱལ་པོ་ཁྱོད་ལ་ཡིད་བཞིན་གྱི་ནོར་བུ་རིན་པོ་ཆེ་སློང་དུ་འོངས་སོ། །</s>
<s id="755:447">ཀླུས་སྨྲས་པ།</s>
<s id="755:448">རིན་པོ་ཆེ་ཤིན་ཏུ་རྙེད་པར་དཀའ་སྟེ།</s>
<s id="755:449">ཁྱོད་ [230b.1]འདོད་པ་</s>
<s id="755:450">ཡང་དག་ན་ཁོ་བོས་གསོལ་པ་</s>
<s id="755:451">བཞིན་དུ་ཟླ་བ་གཉིས་འདུག་སྟེ།</s>
<s id="755:452">བདག་ཅག་ལ་བྱང་ཆུབ་སེམས་དཔའི་སྤྱོད་པ་བསྟན་ནས།  བདག་ཅག་གི་མཆོད་པ་བཞེས་ན་རིན་པོ་ཆེ་ཡང་སྦྱིན་ནོ་ཞེས་བྱས་པ་དང་། སྦྱིན་པ་ཆེན་པོས་དེ་བཞིན་དུ་བྱའོ་ཞེས་སྨྲས་སོ། །</s>
<s id="755:453">དེ་ནས་ཀླུའི་རྒྱལ་ [230b.2]པོས་ཟླ་བ་གཉིས་ཀྱི་བར་དུ་ཁ་ཟས་རོ་བརྒྱ་དང་ལྡན་པ་རྣམ་པ་སྣ་ཚོགས་སྦྱར་ཏེ། </s>
<s id="755:454">ཕུལ་ནས་རོལ་མོ་སྣ་ཚོགས་ཀྱིས་མཆོད་དོ། །</s>
<s id="755:455">བྱང་ཆུབ་སེམས་དཔས་ཀྱང་དེ་དག་ལ་རྫུ་འཕྲུལ་གྱི་རྐང་པ་བཞིའི་ཆོས་ཀྱི་རྣམ་གྲངས་</s>
<s id="755:456">ཟླ་བ་གཉིས་ཀྱི་བར་དུ་བསྟན་ཏེ།</s>
<s id="755:457">ཕྱིར་འགྲོ་བར་བསམས་ནས་</s>
<s id="755:458">ཀླུའི་ [230b.3]རྒྱལ་པོས་ཡིད་བཞིན་གྱི་ནོར་བུ་རིན་པོ་ཆེ་བཀྲོལ་ཏེ་ཕུལ་ནས།</s>
<s id="755:459">སྐྱེས་བུ་ཆེན་པོ་ཡི་དམ་ལ་བརྟན་པ་ཁྱོད་གདོན་མི་ཟ་བར་འཚང་རྒྱའོ། །</s>
<s id="755:460">ནམ་མངོན་པར་སངས་རྒྱས་པ་ན། </s>
<s id="755:461">བདག་ཀྱང་ཁྱོད་ཀྱི་ཉེ་གནས་བགྱིའོ་ཞེས་སྨྲས་པ་དང་།</s>
<s id="755:462">དེ་བཞིན་དུ་གྱུར་ཅིག་སྨྲས་སོ། །</s>
<s id="755:463">ནོར་བུ་རིན་པོ་ [230b.4]ཆེ་འདི་ལ་མཐུ་སྟོབས་ཅི་ཙམ་ཡོད་ཅེས་དྲིས་པ་ན། </s>
<s id="755:464">ནོར་བུ་རིན་པོ་ཆེ་འདི་ནི་དཔག་ཚད་བཞི་སྟོང་ཁོ་ར་ཁོར་ཡུག་ཏུ་ཅི་འདོད་པ་ཐམས་ཅད་ཆར་བཞིན་དུ་འབེབས་སོ། །</s>
<s id="755:465">བྱང་ཆུབ་སེམས་དཔའ་ཡང་འདི་སྙམ་དུ་རིན་པོ་ཆེ་འདིའི་མཐུ་སྟོབས་ཆེ་མོད་ཀྱི།</s>
<s id="755:466">བདག་གི་བསམ་པ་གྲུབ་ནུས་པ་ [230b.5]མ་ཡིན་ནོ་སྙམ་ནས།</s>
<s id="755:467">ཀླུའི་རྒྱལ་པོའི་མཁར་གྱི་སྒོའི་ཕྱི་རོལ་ཏུ་བྱང་ཆུབ་སེམས་དཔའ་བསྐྱལ་ལོ། །</s>
<s id="755:468">དེ་ནས་ཡང་སོང་སོང་བ་ལས།</s>
<s id="755:469">རྒྱང་མ་ནས་གསེར་གྱི་མཁར་རབ་ཏུ་འཚེར་བ་ཞིག་མཐོང་ནས</s>
<s id="755:470">བྱང་ཆུབ་སེམས་དཔའ་དེའི་དྲུང་དུ་སོང་སྟེ་ཕྱིན་པ་དང་།</s>
<s id="755:471">མཁར་དེ་ཡང་ [230b.6]འོབས་རིམ་པ་བདུན་གྱིས་བསྐོར་ཏེ།</s>
<s id="755:472">འོབས་ཀྱི་ནང་ན་སྦྲུལ་གདུག་པས་ཡོངས་སུ་གང་བ་མཐོང་ངོ་། །</s>
<s id="755:473">བྱང་ཆུབ་སེམས་དཔའ་ཡང་བྱམས་པའི་སེམས་བསྐྱེད་པས།</s>
<s id="755:474">སྦྲུལ་གྱི་གདུག་པ་ཞི་ནས་དེ་ལ་བརྫིས་ཏེ་སོང་ངོ་། །</s>
<s id="755:475">མཁར་དེ་ལ་ཡང་ཀླུ་གཉིས་ཤིག་འཁྱིལ་ཏེ་</s>
<s id="755:476">མགོ་སྒོའི་ཕྱི་ [230b.7]རོལ་ཏུ་བསྟན་ཏེ་ཉལ་བ་དང་།</s>
<s id="755:477">བྱང་ཆུབ་སེམས་དཔའ་མཐོང་ནས་</s>
<s id="755:478">མགོ་བཏེག་སྟེ་ གདུག་པ་ཕྱུང་བ་ལས་</s>
<s id="755:479">བྱང་ཆུབ་སེམས་དཔས་སྙིང་རྗེ་ཞིང་བྱམས་པའི་སེམས་བསྐྱེད་པས་</s>
<s id="755:480">གདུག་པ་ཞི་ནས་</s>
<s id="755:481">དེའི་མགོ་བརྫིས་ཏེ་</s>
<s id="755:482">མཁར་གྱི་ནང་དུ་སོང་སྟེ</s>
<s id="755:483">མཁར་དེའི་ནང་ན་ཀླུའི་རྒྱལ་པོས་རིན་པོ་ཆེའི་ [231a.1]གཞལ་མེད་ཁང་ནས་</s>
<s id="755:484">བྱང་ཆུབ་སེམས་དཔའ་རྒྱང་མ་ནས་མཐོང་ནས།</s>
<s id="755:485">འདི་སྙམ་དུ་བདག་གི་གནས་འདི་ནི་འོབས་རིམ་པ་བདུན་གྱིས་བསྐོར་ཏེ་</s>
<s id="755:486">འོབས་ཀྱི་ནང་ན་སྦྲུལ་གདུག་པས་གང་བས་ཀླུ་དང་གནོད་སྦྱིན་མ་གཏོགས་པར་གཞན་གང་ཡང་འོང་བའི་ཐུགས་མི་ཐུབ་ན</s>
<s id="755:487">མི་འདི་སུ་ཡིན་ [231a.2]གང་ནས་འོངས་སྙམ་ནས་ངོ་མཚར་དུ་བཟུང་སྟེ། </s>
<s id="755:488">རྒྱང་མ་ནས་བསུས་ཏེ་བསྟི་སྟང་དང་བཅས་པས་ཕྱག་འཚལ་ཏེ། </s>
<s id="755:489">རིན་པོ་ཆེའི་གདན་ལ་འདུག་ཏུ་བཅུག་གོ། །</s>
<s id="755:490">དེ་ནས་ཁ་ཟས་རོ་བརྒྱ་དང་ལྡན་པ་རྣམ་པ་སྣ་ཚོགས་སྦྱར་ཏེ།  ཕུལ་ནས་ཁ་ཟས་ཟོས་པའི་འོག་ཏུ་</s>
<s id="755:491">ཁྱོད་སུ་ཞིག་གང་ནས་འོངས་ཞེས་དྲིས་ [231a.3]སོ། །</s>
<s id="755:492">དེ་ལ་བྱང་ཆུབ་སེམས་དཔས་</s>
<s id="755:493">བདག་ནི་འཛམ་བུའི་གླིང་ནས་མཆིས་ཏེ། འཛམ་བུའི་གླིང་གི་སེམས་ཅན་བསོད་ནམས་ཆུང་བས་</s>
<s id="755:494">ནོར་དང་ཟས་སྐོམ་གྱི་ཕྱིར་གཅིག་ལ་གཅིག་རྣམ་པ་སྣ་ཚོགས་པས་འཚེ་ཞིང་གསོད་དོ། །</s>
<s id="755:495">མི་དགེ་བ་བཅུའི་ལས་རྫོགས་པར་བྱས་པས་</s>
<s id="755:496">ཚེ་འཕོས་མ་ཐག་ཏུ་</s>
<s id="755:497">ངན་ [231a.4]སོང་གསུམ་དུ་ལྷུང་སྟེ།</s>
<s id="755:498">སྡུག་བསྔལ་མང་པོ་མྱོང་བར་འགྱུར་བས།</s>
<s id="755:499">བདག་དེ་དག་ལ་སྙིང་བརྩེ་སྟེ་མགོན་བྱ་བའི་ཕྱིར་</s>
<s id="755:500">རྒྱལ་པོ་ཆེན་པོ་ཁྱོད་ལ་ཡིད་བཞིན་གྱི་ནོར་བུ་རིན་པོ་ཆེ་སློང་དུ་འོངས་སོ། །</s>
<s id="755:501">ཀླུའི་རྒྱལ་པོས་སྨྲས་པ།</s>
<s id="755:502">ཡིད་བཞིན་གྱི་ནོར་བུ་རིན་པོ་ཆེ་ནི་རྙེད་སླ་བ་མ་ཡིན་ཏེ།</s>
<s id="755:503">སྐྱེས་ [231a.5]བུ་ཁྱོད་བདག་ལ་རེ་སྟེ་འོངས་ན་བདག་གི་གནས་འདིར་ཟླ་བ་བཞི་འདུག་སྟེ། </s>
<s id="755:504">བདག་གི་མཆོད་པ་བཞེས་ན་རིན་པོ་ཆེ་ཡང་འབུལ་ལོ། །ཞེས་བྱས་པ་དང་།</s>
<s id="755:505">བྱང་ཆུབ་སེམས་དཔས་ཡང་དེ་བཞིན་དུ་བགྱིའོ། ། ཞེས་སྨྲས་ནས།</s>
<s id="755:506">ཀླུའི་རྒྱལ་པོས་ཟླ་བ་བཞིའི་བར་དུ་ཁ་ཟས་རོ་ [231a.6]བརྒྱ་དང་ལྡན་པ་རྣམ་པ་སྣ་ཚོགས་སྦྱར་ཏེ་ཕུལ་ནས། </s>
<s id="755:507">རོལ་མོས་ཀྱང་མཆོད་དོ། །</s>
<s id="755:508">དེ་ལ་བྱང་ཆུབ་སེམས་དཔས་ཆོས་ཀྱི་རྣམ་གྲངས་རྒྱ་ཆེར་ཕྱེ་ཞིང་བསྟན་པས་</s>
<s id="755:509">ཀླུའི་རྒྱལ་པོ་རབ་ཏུ་དགའ་ནས།</s>
<s id="755:510">ཀླུ་གཞན་དང་གནོད་སྦྱིན་གཞན་ལ་མི་ལྟོས་པར་ཡོ་བྱད་ཐམས་ཅད་ཀྱང་ཡིད་བཞིན་དུ་ [231a.7]སྦྱར་རོ། །</s>
<s id="755:511">དེ་ལྟ་བུའི་ཚུལ་དུ་ཟླ་བ་བཞི་བྱས་ནས།</s>
<s id="755:512">བྱང་ཆུབ་སེམས་དཔའ་འགྲོ་བར་ཆས་པ་དང་།</s>
<s id="755:513">ཀླུའི་རྒྱལ་པོས་གཙུག་གི་ཕུད་བུ་ནས་ཡིད་བཞིན་གྱི་ནོར་བུ་རིན་པོ་ཆེ་བཀྲོལ་ཏེ།</s>
<s id="755:514">བྱང་ཆུབ་སེམས་དཔའ་ལ་ཕུལ་ནས། </s>
<s id="755:515">སྐྱེས་བུ་ཆེན་པོ་ཡི་དམ་ལ་བརྟན་པ་ཁྱོད་གདོན་མི་ཟ་ [231b.1]བར་འཚང་རྒྱའོ། །</s>
<s id="755:516">ནམ་མངོན་པར་སངས་རྒྱས་པ་ན་</s>
<s id="755:517">བདག་ཀྱང་ཉེ་གནས་མཆོག་ཏུ་གྱུར་ཏེ། བསྙེན་བཀུར་བྱེད་པར་ཤོག་ཤིག་ཅེས་སྨོན་ལམ་བཏབ་བོ། །</s>
<s id="755:518">བྱང་ཆུབ་སེམས་དཔས་ཀྱང་དེ་བཞིན་དུ་གྱུར་ཅིག་ཅེས་སྨྲས་སོ། །</s>
<s id="755:519">ནོར་བུ་རིན་པོ་ཆེ་འདི་ལ་མཐུ་སྟོབས་ཅི་ཙམ་ཞིག་ཡོད་ཅེས་ [231b.2]དྲིས་སོ། །</s>
<s id="755:520">ཀླུའི་རྒྱལ་པོས་སྨྲས་པ།</s>
<s id="755:521">ནོར་བུ་རིན་པོ་ཆེ་འདི་དཔག་ཚད་བརྒྱད་སྟོང་ཁོ་ར་ཁོར་ཡུག་ཏུ་རིན་པོ་ཆེ་ཆར་བཞིན་དུ་འབེབས་ཏེ། ཅི་འདོད་པ་ཐམས་ཅད་འབེབས་སོ་ཞེས་སྨྲས་པ་དང་།</s>
<s id="755:522">བྱང་ཆུབ་སེམས་དཔའ་གདོད་དགའ་ནས།</s>
<s id="755:523">འདི་སྙམ་དུ་འཛམ་བུའི་གླིང་གི་ཁྱོན་ནི་ [231b.3]དཔག་ཚད་བདུན་སྟོང་ལས་མེད་དེ། </s>
<s id="755:524">ནོར་བུ་རིན་པོ་ཆེ་འདིས་ནི་བདག་གི་རེ་བ་སྐོང་ངོ་སྙམ་བསམས་ནས། </s>
<s id="755:525">སྔ་ཕྱིར་རྙེད་པའི་ནོར་བུ་རིན་པོ་ཆེ་གསུམ་ཆར་གོས་ཀྱི་མཐར་ཕྱུང་སྟེ་</s>
<s id="755:526">མཁར་གྱི་སྒོར་ཕྱིན་པ་དང་།</s>
<s id="755:527">ཀླུའི་རྒྱལ་པོ་འཁོར་དང་བཅས་པས་བསྐྱལ་ནས་སོ་སོར་དོང་ངོ་། །</s>
<s id="755:528">བྱང་ཆུབ་ [231b.4]སེམས་དཔའ་ཕ་ཟད་ཞིག་ཏུ་ཕྱིན་ནས། </s>
<s id="755:529">ནོར་བུ་རིན་པོ་ཆེ་རྣམས་ལག་པར་ཐོགས་ཏེ།  འདི་སྐད་ཅེས་སྨོན་ལམ་བཏབ་བོ། །</s>
<s id="755:530">ནོར་བུ་འདི་ཡིད་བཞིན་གྱི་ནོར་བུ་རིན་པོ་ཆེ་ཡིན་ཡང་དག་ན།</s>
<s id="755:531">བདག་ནམ་མཁའ་ལ་འཕུར་བར་གྱུར་ཅིག་ཅེས་སྨྲས་སོ། །</s>
<s id="755:532">དེ་སྐད་ཅེས་སྨྲས་མ་ཐག་ཏུ་ [231b.5]</s>
<s id="755:533">ནམ་མཁའ་ལ་འཕུར་ཏེ།</s>
<s id="755:534">རྒྱ་མཚོའི་བགེགས་ལས་ཐར་ནས། </s>
<s id="755:535">རྒྱ་མཚོའི་ངོགས་སུ་ཕྱིན་པར་གྱུར་ཏེ། </s>
<s id="755:536">དེ་ན་ཅུང་ཟད་བསྟི་ཞིང་ངལ་བསོས་པའི་ལམ་དུ་གཉིད་ལོག་པ་དང་</s>
<s id="755:537">དེའི་ཚེ་ན་རྒྱ་མཚོའི་ཀླུ་ཕྲན་རྣམས་འདི་སྐད་ཅེས་བགྲོས་སོ། །</s>
<s id="755:538">རྒྱ་མཚོ་འདི་ན་ནོར་བུ་རིན་པོ་ཆེ་འདི་གསུམ་ལས་ [231b.6]མེད་</s>
<s id="755:539">དེ་གསུམ་ཆར་མི་འདིས་ཁྱེར་ཏེ་</s>
<s id="755:540">ནོར་བུ་འདི་ནི་ཡོན་ཏན་དང་ལྡན་ན། བདག་ཅག་ལ་ཡང་དགོས་ཀྱི་ཕྱིར་བརྐུའོ་ཞེས་བགྲོས་ནས།</s>
<s id="755:541">བྱང་ཆུབ་སེམས་དཔའ་གཉིད་ཀྱིས་ལོག་པའི་ཚེ་ཡིད་བཞིན་གྱི་ནོར་བུ་རིན་པོ་ཆེ་ཀླུ་རྣམས་ཀྱིས་ཕྱིར་བརྐུས་སོ། །</s>
<s id="755:542">བྱང་ཆུབ་སེམས་དཔའ་སད་ནས་བལྟས་ན་ [231b.7]ནོར་བུ་རིན་པོ་ཆེ་མེད་པས་འདི་སྙམ་དུ་བསམས་སོ། །</s>
<s id="755:543">འདི་ནི་གདོན་མི་ཟ་བར་རྒྱ་མཚོའི་ཀླུས་བརྐུས་ཀྱིས་</s>
<s id="755:544">བདག་གིས་མཐུ་ཅི་ཡོད་པས་</s>
<s id="755:545">རྒྱ་མཚོའི་ཆུ་བཅུས་ཏེ་བསྐམ་པར་བྱའོ་སྙམ་སྟེ།</s>
<s id="755:546">ནོར་བུ་ཕྱིར་མ་ཐོབ་ཀྱི་བར་དུ་ལག་པ་སྟོང་པར་ཕྱིར་མི་འགྲོ་</s>
<s id="755:547">སྙམ་ཡི་དམ་བཅས་སོ། །</s>
<s id="755:548">རྒྱ་མཚོའི་ངོགས་ [232a.1]སུ་སོང་སྟེ་རུས་སྦལ་གྱི་ཁོག་པ་ཞིག་བླངས་ནས་</s>
<s id="755:549">ལག་པ་གཉིས་ཀྱིས་རྒྱ་མཚོའི་ཆུ་བཅུས་སོ། །</s>
<s id="755:550">དེའི་ཚེ་ན་རྒྱ་མཚོའི་ལྷས་དེའི་བསམ་པ་ཤེས་ནས། </s>
<s id="755:551">དེ་ལ་འདི་སྐད་ཅེས་སྨྲས་སོ། །</s>
<s id="755:552">རྒྱ་མཚོ་འདི་ནི་གཏིང་ཟབ་ཅིང་ཡངས་ཏེ། </s>
<s id="755:553">དཔག་ཚད་སྟོང་ཕྲག་སུམ་བརྒྱ་སུམ་ཅུ་ཡོད་པས་</s>
<s id="755:554">[232a.2]གལ་ཏེ་འཛམ་བུའི་གླིང་གི་མི་ཐམས་ཅད་ལོག་ཀྱང་</s>
<s id="755:555">རྒྱ་མཚོ་བསྐམ་པར་བྱ་མི་ནུས་ན།</s>
<s id="755:556">ཁྱོད་གཅིག་པུས་ནུས་པ་ལྟ་ཅི་སྨོས་ཏེ། དོན་མེད་དོ། །</s>
<s id="755:557">བྱང་ཆུབ་སེམས་དཔས་སྨྲས་པ།</s>
<s id="755:558">མི་གཅིག་གིས་སྙིང་ནས་ལས་བྱས་ན་</s>
<s id="755:559">ཅི་ཡང་མི་འགྲུབ་པ་མེད་དོ། །</s>
<s id="755:560">བདག་གི་རིན་པོ་ཆེ་དེ་རྙེད་པས་</s>
<s id="755:561">འགྲོ་ [232a.3]བ་ཐམས་ཅད་ལ་ཕན་པ་དང་བདེ་བར་བྱ་སྙམ་སྟེ།</s>
<s id="755:562">དེའི་བསོད་ནམས་ཀྱིས་མངོན་པར་འཚང་རྒྱ་བར་འགྱུར་ཏེ། </s>
<s id="755:563">དེ་ལ་སེམས་མ་ཞུམ་ན་ཅིའི་ཕྱིར་རྒྱ་མཚོ་འདི་བསྐམ་པར་མི་ནུས་ཞེས་སྨྲས་སོ། །</s>
<s id="755:564">དེའི་ཚེ་ན་ལྷ་ཁྱབ་འཇུག་ལ་སོགས་པས་རྒྱང་མ་ནས་བྱང་ཆུབ་སེམས་དཔའ་གཅིག་པུས་ལུས་ [232a.4]ཡིད་འཐུན་པར་ རྒྱ་མཚོའི་ཆུ་བཅུས་ཏེ།</s>
<s id="755:565">འགྲོ་བ་མང་པོའི་དོན་དུ་དཀའ་བ་བྱེད་པར་མཐོང་ནས། </s>
<s id="755:566">དེ་དག་ཀྱང་བྱང་ཆུབ་སེམས་དཔའ་ལ་བཏང་ངོ་སྙམ་བསམས་ཏེ། </s>
<s id="755:567">གཅིག་ནས་གཅིག་ཏུ་སྦྲན་ནས་</s>
<s id="755:568">ཐམས་ཅད་བྱང་ཆུབ་སེམས་དཔའི་གན་དུ་ལྷགས་ཏེ།</s>
<s id="755:569">བྱང་ཆུབ་སེམས་དཔའ་སྣོད་ [232a.5]ཀྱིས་ཆུ་བཅུ་བ་མཐོང་ནས། </s>
<s id="755:570">ལྷ་དེ་དག་ཐམས་ཅད་སོ་སོའི་ལྷའི་གོས་ཕུད་ནས་ཆུར་སྨྱུགས་ཏེ། </s>
<s id="755:571">ལན་ཅིག་ཕྱིར་ཕྱུང་བས་</s>
<s id="755:572">རྒྱ་མཚོའི་ཆུ་དཔག་ཚད་བཞི་བཅུ་འགྲིབ་བོ། །</s>
<s id="755:573">ཡང་ལན་གཉིས་སྨྱུགས་པས་དཔག་ཚད་བརྒྱད་ཅུ་འགྲིབ་བོ། །</s>
<s id="755:574">ལན་གསུམ་སྨྱུགས་པས་དཔག་ཚད་བརྒྱ་ཉི་ཤུ་ [232a.6]འགྲིབ་པས།</s>
<s id="755:575">ཀླུ་དེ་དག་འཇིགས་སྐྲག་སྟེ།</s>
<s id="755:576">བྱང་ཆུབ་སེམས་དཔའི་དྲུང་དུ་ལྷགས་ཏེ། </s>
<s id="755:577">འདི་སྐད་དུ་ཐོང་ཞིག་རྒྱ་མཚོའི་ཆུ་སྐམས་པར་མ་བྱེད་ཅིག་ཅེས་སྨྲས་པ་དང་།</s>
<s id="755:578">བྱང་ཆུབ་སེམས་དཔས་བཏང་ངོ་། །</s>
<s id="755:579">དེ་ནས་ཀླུ་རྣམས་ཀྱིས་བྱང་ཆུབ་སེམས་དཔའ་ལ་ཁྱོད་ཀྱི་ནོར་བུ་རིན་པོ་ཆེ་འདི་ཅི་ [232a.7]ཞིག་ཏུ་དགོས་སྨྲས་པ།</s>
<s id="755:580">བདག་གིས་སེམས་ཅན་ལ་ཕན་པའི་དོན་དུ་དགོས་སོ། །</s>
<s id="755:581">ཀླུས་སྨྲས་པ། སེམས་ཅན་ལ་ཕན་པའི་དོན་དུ་དགོས་ན། </s>
<s id="755:582">རྒྱ་མཚོའི་ནང་ན་ཡང་སེམས་ཅན་མང་དུ་ཡོད་ན་ཅིའི་ཕྱིར་བསྐུར་ཞེས་སྨྲས་སོ། །</s>
<s id="755:583">སྨྲས་པ་རྒྱ་མཚོའི་ནང་ན་གནས་པ་ཡང་། སེམས་ [232b.1]ཅན་ཡིན་མོད་ཀྱི།</s>
<s id="755:584">དེ་ལ་ཕོངས་པའི་སྡུག་བསྔལ་མེད་དོ། །</s>
<s id="755:585">འཛམ་བུའི་གླིང་གི་སེམས་ཅན་དག་ནི་ནོར་གྱི་ཕྱིར་གཅིག་གིས་གཅིག་རྣམ་པར་འཚེ་ཞིང་གནོད་པར་བྱེད་དེ། </s>
<s id="755:586">མི་དགེ་བ་བཅུ་རྫོགས་པར་བྱེད་པས་</s>
<s id="755:587">ཚེ་འཕོས་ནས་ཀུན་སེམས་ཅན་དམྱལ་བར་སྐྱེ་སྟེ།</s>
<s id="755:588">བདག་ནི་དེ་དག་ལ་སྙིང་ [232b.2]བརྩེ་བའི་ཕྱིར་རིན་པོ་ཆེ་འདི་དགོས་སོ་ཞེས་སྨྲས་པ་དང་།</s>
<s id="755:589">ཀླུ་རྣམས་ཀྱིས་ནོར་བུ་རིན་པོ་ཆེ་ཕྱུང་སྟེ་སླར་ཕུལ་ལོ། །</s>
<s id="755:590">རྒྱ་མཚོའི་ལྷས་བྱང་ཆུབ་སེམས་དཔའ་དེ་ལྟར་བརྩོན་འགྲུས་བརྟན་པ་མཐོང་ནས</s>
<s id="755:591">འདི་གདོན་མི་ཟ་བར་འཚང་རྒྱའོ་སྙམ་བསམས་ཏེ། </s>
<s id="755:592">ནམ་མངོན་པར་སངས་རྒྱས་པ་ན་</s>
<s id="755:593">བདག་ [232b.3]ཀྱང་ཉེ་གནས་ཀྱི་མཆོག་ཏུ་གྱུར་ཅིག་ཅེས་སྨོན་ལམ་བཏབ་བོ། །</s>
<s id="755:594">དེ་ནས་བྱང་ཆུབ་སེམས་དཔས་རིན་པོ་ཆེ་ཕྱིར་ཐོབ་ནས་</s>
<s id="755:595">སྟེང་གི་ནམ་མཁའ་ལ་འཕུར་ཏེ། </s>
<s id="755:596">གནས་སུ་འོངས་ནས་སྔར་ཚོང་པ་གྲོགས་པོ་རྣམས་དོང་བ་ཡོད་དམ། བདེ་བར་ཕྱིན་ཏམ་ཞེས་དྲིས་སོ། །</s>
<s id="755:597">ཚོང་པ་གྲོགས་པོ་ [232b.4]དག་ཀྱང་བདེ་བར་ཕྱིན་ནས། </s>
<s id="755:598">དེ་དག་གཅིག་ལ་གཅིག་དགའ་ནས། </s>
<s id="755:599">གྲོགས་པོ་རྣམས་ཀྱིས་ངོ་མཚར་ཡ་མཚན་དུ་བཟུང་ངོ་། །</s>
<s id="755:600">དེ་ནས་བྲམ་ཟེ་ཀ་པྱི་ལིའི་སྒོར་ཕྱིན་ནས། </s>
<s id="755:601">བྱང་ཆུབ་སེམས་དཔའ་རྒྱ་མཚོ་ལས་ཕྱིར་ལོག་གོ་ཞེས་ཐོས་ནས། </s>
<s id="755:602">ཐམས་ཅད་ཀྱིས་སྒོར་བསུས་ཏེ་རབ་ཏུ་ [232b.5]དགའ་ནས། </s>
<s id="755:603">ཚོང་པ་གྲོགས་པོ་རྣམས་དང་བཅས་པ་ལ་དགའ་སྟོན་ཆེན་པོ་བགྱིས་སོ། །</s>
<s id="755:604">དེའི་ཚེ་བྱང་ཆུབ་སེམས་དཔས་རིན་པོ་ཆེ་ཐོགས་ནས་</s>
<s id="755:605">ཁྱིམ་དུ་འོངས་པ་དང་།</s>
<s id="755:606">བྲམ་ཟེ་དེའི་བང་མཛོད་ཐམས་ཅད་ཡོངས་སུ་གང་བར་གྱུར་ཏོ། །</s>
<s id="755:607">དེ་ནས་བྲམ་ཟེ་ཀ་པྱི་ལིས་རིན་པོ་ཆེ་སྣ་ཚོགས་ཀྱིས་ [232b.6]བུ་མོ་བརྒྱན་ནས་རིན་པོ་ཆེའི་ཆུ་སྣོད་བསྐུར་ཏེ། </s>
<s id="755:608">བྱང་ཆུབ་སེམས་དཔའི་ལུས་དང་རྐང་པ་བཀྲུས་ནས། </s>
<s id="755:609">བུ་མོའི་ལག་པ་ནས་བཟུང་སྟེ་</s>
<s id="755:610">བྱང་ཆུབ་སེམས་དཔའ་ལ་གཏད་དོ། །</s>
<s id="755:611">བྱང་ཆུབ་སེམས་དཔས་ཀྱང་བཞེས་ནས། </s>
<s id="755:612">བྲམ་ཟེ་རབ་ཏུ་དགའ་སྟེ། </s>
<s id="755:613">བུ་མོའི་གཡོག་བུ་མོ་ལྔ་བརྒྱ་དང་ [232b.7]གླང་པོ་ཆེ་ལྔ་བརྒྱ་ཡང་རིན་པོ་ཆེས་བརྒྱན་ཏེ། </s>
<s id="755:614">རོལ་མོ་བྱས་ནས་བྱང་ཆུབ་སེམས་དཔའ་ལ་བརྫངས་སོ། །</s>
<s id="755:615">དེའི་ཚེ་ན་སྦྱིན་པ་ཆེན་པོའི་ཕ་མ་བུ་དང་བྲལ་བའི་འོག་ཏུ་རྟག་ཏུ་ངུས་པས་</s>
<s id="755:616">ཕ་མ་གཉི་གའི་མིག་མདོངས་པར་གྱུར་ཏེ།</s>
<s id="755:617">བུ་རྒྱ་མཚོ་ནས་ལོག་ནས་ཕ་མ་དང་ཕྲད་པས།</s>
<s id="755:618">[233a.1]བུས་ཕ་མ་ལ་ཕྱག་འཚལ་ཏེ།</s>
<s id="755:619">དེ་ལ་ལག་པ་ནས་འཇུས་ནས་བུ་ཡིན་པར་རྟོགས་སོ། །</s>
<s id="755:620">སྦྱིན་པ་ཆེན་པོ་ཁྱོད་ཀྱིས་ངེད་བོར་ནས་སོང་བའི་འོག་ཏུ་མིག་ཀྱང་མདོངས་སོ། །</s>
<s id="755:621">ཁྱོད་རྒྱ་མཚོར་སོང་སོང་ན་ཅི་རྙེད་ཅེས་དྲིས་པ་དང་།</s>
<s id="755:622">སྦྱིན་པ་ཆེན་པོས་ནོར་བུ་རིན་པོ་ཆེ་ཕའི་ལག་ཏུ་བྱིན་ཏེ། [233a.2]བདག་གིས་འདི་རྙེད་དོ་ཞེས་སྨྲས་ནས།</s>
<s id="755:623">ཕ་མས་ལག་ཏུ་བླངས་ཏེ་བསྣམས་ནས། </s>
<s id="755:624">འདི་ལྟ་བུའི་རྡོ་བ་ནི་ངའི་མཛོད་ན་སྔར་ཡང་མང་དུ་ཡོད་ན། </s>
<s id="755:625">འདི་ལྟར་ཉོན་མོངས་པ་དང་བསྔོ་ཅི་དགོས་ཞེས་སྨྲས་སོ། །</s>
<s id="755:626">དེ་ནས་བྱང་ཆུབ་སེམས་དཔས་ནོར་བུ་ཕྱིར་བླངས་ཏེ། </s>
<s id="755:627">ཕ་མའི་མིག་ཕྱིས་ [233a.3]པ་ཙམ་གྱིས་འདི་ལྟར་རླུང་དྲག་པོས་སྤྲིན་བུས་པ་བཞིན་དུ་ཕ་མ་གཉི་གའི་མིག་ཀྱང་སྔར་བས་གསལ་བར་མཐོང་བར་གྱུར་ཏོ། །</s>
<s id="755:628">དེ་ནས་ཕ་མ་གཉི་ག་དགའ་སྟེ། </s>
<s id="755:629">དེ་ནི་ནོར་བུ་རིན་པོ་ཆེ་ཡིན་ཡང་དག་པར་ལྟ་སྟེ། </s>
<s id="755:630">ཉོན་མོངས་པའི་དོན་སེལ་བར་གྱུར་ཏོ་ཞེས་སྨྲས་སོ། །</s>
<s id="755:631">དེ་ནས་སྦྱིན་ [233a.4]པ་ཆེན་པོས་རིན་པོ་ཆེ་ཐོགས་ཏེ། </s>
<s id="755:632">ཁྱོད་ཡིད་བཞིན་གྱི་ནོར་བུ་རིན་པོ་ཆེ་ཡིན་ཡང་དག་ན། </s>
<s id="755:633">ཁོ་བོའི་ཕ་མའི་འོག་ཏུ་རིན་པོ་ཆེ་སྣ་བདུན་གྱི་གདན་འབྱུང་ཞིང་རིན་པོ་ཆེའི་བླ་བྲེས་སྟེང་ཁེབས་པར་ཤོག་ཤིག་</s>
<s id="755:634">ཅེས་སྨོན་ལམ་བཏབ་མ་ཐག་ཏུ་དེ་བཞིན་གྲུབ་ནས</s>
<s id="755:635">རྒྱལ་པོའི་བང་མཛོད་ཐམས་ [233a.5]ཅད་ཀྱང་གང་བར་གྱུར་ཏོ། །</s>
<s id="755:636">དེ་ནས་རྒྱལ་པོས་ཕོ་ཉ་གཅིག་གླང་པོ་ཆེ་དཔག་ཚད་བརྒྱ་སྟོང་དུ་འགྲོ་བ་ཞིག་བསྐྱོན་ཏེ། </s>
<s id="755:637">འཛམ་བུའི་གླིང་གི་མི་ཐམས་ཅད་ལ་སྦྱིན་པ་ཆེན་པོས་རྒྱ་མཚོ་ནས་ཡིད་བཞིན་གྱི་ནོར་བུ་རིན་པོ་ཆེ་རྙེད་དེ། </s>
<s id="755:638">ནོར་བུ་ཡོན་ཏན་ཅན་དེས་ད་སྟེ་ཞག་བདུན་ན་ནོར་བུ་རིན་པོ་ཆེ་ལ་ [233a.6]སོགས་ཏེ་གོས་དང་ཟས་དང་དགོས་པའི་ཡོ་བྱད་ཐམས་ཅད་ཆར་བཞིན་དུ་འབེབས་ཀྱིས་</s>
<s id="755:639">སོ་སོ་ནས་ཅི་བདེ་བར་ལོང་ཤིག་ཅེས་བསྒྲགས་སོ། །</s>
<s id="755:640">དེ་ལྟར་ཀུན་ཏུ་བསྒྲགས་ནས། </s>
<s id="755:641">སྦྱིན་པ་ཆེན་པོས་ཁྲུས་བྱས་ཏེ། </s>
<s id="755:642">གོས་གསར་པ་བགོས་ནས། </s>
<s id="755:643">ག་ལའི་ཐང་དུ་མཉམ་པོར་རྒྱལ་མཚན་ [233a.7]བཙུགས་ཏེ། </s>
<s id="755:644">ཡིད་བཞིན་གྱི་ནོར་བུ་རིན་པོ་ཆེ་རྒྱལ་མཚན་གྱི་རྩེ་མོ་ལ་བཏགས་ནས་</s>
<s id="755:645">པོག་ཕོར་ལག་ཏུ་བླངས་ཏེ་འདི་སྐད་ཅེས་སྨོན་ལམ་བཏབ་བོ། །</s>
<s id="755:646">འཛམ་བུའི་གླིང་གི་མི་དག་ནི་དབུལ་ཕོངས་པ་ཤ་སྟག་སྟེ།</s>
<s id="755:647">དེ་དག་ལ་ཕན་གདགས་དགོས་ཀྱིས་ཡིད་བཞིན་གྱི་ནོར་བུ་ [233b.1]རིན་པོ་ཆེ་ཡིན་ཏེ། </s>
<s id="755:648">མི་བརྫུན་ན་སོ་སོ་ནས་ཅི་དང་ཅི་དགོས་པ་ཐ་དད་པ་དེ་དག་ཐམས་ཅད་ཡིད་བཞིན་དུ་ཆར་ལྟར་ཕོབ་ཤིག །</s>
<s id="755:649">ཅེས་སྨྲས་མ་ཐག་ཏུ་</s>
<s id="755:650">ཕྱོགས་བཞི་ནས་རླུང་ནག་པོ་གཡོས་ནས</s>
<s id="755:651">དེ་མ་ཐག་ཏུ་མི་གཙང་བའི་ཉལ་ཉིལ་ཐམས་ཅད་ཕྱགས་ཏེ། </s>
<s id="755:652">ཆར་ཟིམ་བུ་མི་དྲག་པ་ཞིག་བབ་ནས། </s>
<s id="755:653">[233b.2]རྡུལ་མི་འཐུལ་བར་བྱས་པའི་འོག་ཏུ་ཐོག་མར་བཟའ་བ་དང་།</s>
<s id="755:654">བཏུང་བ་རོ་བརྒྱ་དང་ལྡན་པ་རྣམ་པ་སྣ་ཚོགས་ཆར་བཞིན་དུ་བབ་བོ། །</s>
<s id="755:655">དེ་ནས་འབྲུ་རྣམས་ཆར་བཞིན་དུ་བབ་བོ། །</s>
<s id="755:656">དེ་ནས་གོས་ཆར་བཞིན་དུ་བབ་བོ། །</s>
<s id="755:657">དེ་ནས་རིན་པོ་ཆེ་ཆར་བཞིན་དུ་བབ་སྟེ</s>
<s id="755:658">འཛམ་བུའི་གླིང་ན་ནོར་བུ་ [233b.3]རིན་པོ་ཆེའི་ཕུང་པོས་ཡོངས་སུ་གང་ནས། </s>
<s id="755:659">རིན་པོ་ཆེ་དག་གསེག་མ་དང་གྱོ་མོ་ལྟ་བུར་བྱས་སོ། །</s>
<s id="755:660">བྱང་ཆུབ་སེམས་དཔས་དེ་ལྟར་ཀུན་ཆོག་པར་བྱས་ནས། </s>
<s id="755:661">འཛམ་བུའི་གླིང་གི་མི་རྣམས་ལ་འདི་སྐད་ཅེས་བསྒོའོ། །</s>
<s id="755:662">འཛམ་བུའི་གླིང་གི་སེམས་ཅན་དག་ནི་གོས་དང་། ཟས་དང་ [233b.4]ནོར་གྱི་ཕྱིར་གཅིག་གིས་གཅིག་གསོད་ཅིང་རྣམ་པ་སྣ་ཚོགས་ཀྱིས་</s>
<s id="755:663">གཙེ་བས་སྡིག་པ་མི་དགེ་བའི་ལས་འབའ་ཞིག་བྱེད་དེ</s>
<s id="755:664">ཚེའི་དུས་བྱས་ནས་ངན་སོང་གསུམ་དུ་ལྷུང་སྟེ། </s>
<s id="755:665">མུན་པ་ནས་མུན་པར་འགྲོ་སྟེ། </s>
<s id="755:666">བདག་ནི་དེ་དག་ལ་སྙིང་བརྩེ་བའི་ཕྱིར་རྒྱ་མཚོའི་བགེགས་དང་།</s>
<s id="755:667">ཉོན་མོངས་ [233b.5]པ་མང་པོ་ཁྱད་དུ་བསད་དེ།</s>
<s id="755:668">ཁྱེད་རྣམས་བདེ་བར་བྱ་བའི་ཕྱིར་རྒྱ་མཚོ་ནས་ནོར་བུ་རིན་པོ་ཆེ་དག་བླངས་ནས། </s>
<s id="755:669">ད་ཁྱེད་ཀུན་ཅིས་ཀྱང་མི་བྲེལ་ཏེ་བདེ་བར་གྱུར་གྱིས།</s>
<s id="755:670">ཁྱེད་རྣམས་དགེ་བ་བཅུའི་ལས་ཀྱི་ལམ་ལ་ལུས་དང་ངག་དང་ཡིད་བསྡུས་ཏེ།</s>
<s id="755:671">བརྩོན་པར་གྱིས་ཤིག་ཅེས་ཐབས་ [233b.6]རྣམ་པ་སྣ་ཚོགས་ཀྱི་སྒོ་ནས་བསྟན་ཅིང་བསྐུལ་ལོ། །</s>
<s id="755:672">དེ་ལྟར་བསྟན་ཅིང་བསྐུལ་ནས།</s>
<s id="755:673">དགེ་བ་བཅུའི་ལས་ཀྱི་ལམ་ལ་ནན་ཏན་བྱེད་དུ་བཅུག་པས།</s>
<s id="755:674">འཛམ་བུའི་གླིང་གི་མི་དེ་དག་ཚེ་འཕོས་ནས། མཐོ་རིས་ཀྱི་ལྷར་སྐྱེས་སོ། །</s>
<s id="755:675">དེའི་ཚེ་དེའི་དུས་ན་དེའི་ཕ་བྲམ་ཟེ་ནྱ་གྲོ་དྷ་ནི་ད་ལྟར་ངའི་ [233b.7]ཡབ་ཟས་གཙང་མ་ཡིན་ནོ། །</s>
<s id="755:676">དེའི་མར་གྱུར་པ་དེ་ནི་ངའི་ཡུམ་ལྷ་མཛེས་ཡིན་ནོ། །</s>
<s id="755:677">སྦྱིན་པ་ཆེན་པོ་ནི་ང་ཡིན་ནོ། །</s>
<s id="755:678">དངུལ་གྱི་མཁར་ན་འདུག་པའི་ཀླུ་དེ་ནི་ཤཱ་རིའི་བུ་ཡིན་ནོ། །</s>
<s id="755:679">བཻ་དཱུརྱའི་མཁར་ན་འདུག་པའི་ཀླུ་དེ་ནི་མཽད་གལ་གྱི་བུ་ཡིན་ནོ། །</s>
<s id="755:680">གསེར་གྱི་མཁར་ན་འདུག་པའི་ཀླུ་དེ་ནི་ཀུན་ [234a.1]དགའ་བོ་ཡིན་ནོ། །</s>
<s id="755:681">རྒྱ་མཚོའི་ལྷ་དེ་ནི་མ་འགགས་པ་ཡིན་ནོ། །</s>
<s id="755:682">ཀུན་དགའ་བོ་འདི་ཀླུའི་རྒྱལ་པོ་བྱེད་པ་ན་ཡང་ང་ལ་བསྙེན་བཀུར་བྱས་ཏེ། </s>
<s id="755:683">དུས་ལ་མཁས་པ་ད་ལྟར་གྱི་བར་དུ་ཡང་དུས་ལ་མཁས་ཀྱིས།</s>
<s id="755:684">འདོད་པ་གསུམ་ཡང་ཡིད་བཞིན་དུ་གནང་ངོ་། །</s>
<s id="755:685">ཞེས་བཀའ་སྩལ་པ་ [234a.2]དང་། ཀུན་དགའ་བོ་དགའ་མགུ་རངས་ནས། </s>
<s id="755:686">པུས་མོའི་ལྷ་ང་ས་ལ་བཙུགས་ཏེ། </s>
<s id="755:687">བདག་གིས་ནམ་འཚོའི་བར་དུ་དེ་བཞིན་གཤེགས་པ་ལ་བསྙེན་བཀུར་བགྱིའོ་ཞེས་གསོལ་ལོ། །</s>
<s id="755:688">བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང་། འཁོར་མང་པོ་རྣམས་ལ་ལ་ནི་རྒྱུན་དུ་ [234a.3]ཞུགས་པའི་འབྲས་བུ་ཐོབ་པ་ནས།</s>
<s id="755:689">དགྲ་བཅོམ་པའི་བར་དུ་ཐོབ་བོ། །</s>
<s id="755:690">ལ་ལ་ནི་རང་སངས་རྒྱས་སུ་གྱུར་ཏོ། །</s>
<s id="755:691">ལ་ལ་ནི་བླ་ན་མེད་པའི་བྱང་ཆུབ་ཏུ་སེམས་བསྐྱེད་དོ། །</s>
<s id="755:692">ལ་ལ་ནི་ཕྱིར་མི་ལྡོག་པའི་ས་ཐོབ་ནས། </s>
<s id="755:693">རྗེས་སུ་ཡི་རངས་ནས་མངོན་པར་དགའོ། །</s>
<s id="755:694">སྦྱིན་པ་ཆེན་པོ་རྒྱ་ [234a.4]མཚོར་ཞུགས་པའི་ལེའུ་སྟེ་སུམ་ཅུ་པའོ།། །།</s>
</p></text>