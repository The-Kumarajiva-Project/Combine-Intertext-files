<?xml version="1.0" encoding="utf-8"?>
<text><p id="1">
<s id="1:1">《阿毘達磨俱舍論》</s>
</p><p id="2">
<s id="2:1">世親造</s>
</p><p id="3">
<s id="3:1">分別業品第四之一</s>
</p><p id="4">
<s id="4:1">如前所說有情世間及器世間各多差別？如是差別由誰而生？</s>
</p><p id="5">
<s id="5:1">頌曰：世別由業生，思及思所作，思即是意業，所作謂身語</s>
</p><p id="6">
<s id="6:1">論曰：非由一主先覺而生，但由有情業差別起，若爾何故？俱從業生欝金栴檀等甚可愛樂，而內身形等與彼相違。</s>
</p><p id="7">
<s id="7:1">以諸有情業類如是，若造雜業感內身形，於九瘡門常流不淨，</s>
<s id="7:2">為對治彼感外具生色香味觸甚可愛樂，</s>
<s id="7:3">諸天眾等造純淨業故彼所招二事俱妙。</s>
</p><p id="8">
<s id="8:1">此所由業其體是何？</s>
</p><p id="9">
<s id="9:1">謂心所思及思所作。</s>
</p><p id="10">
<s id="10:1">故契經說：有二種業，一者思業，二思已業。</s>
<s id="10:2">思已業者謂思所作。</s>
</p><p id="11">
<s id="11:1">如是二業分別為三，</s>
<s id="11:2">謂即有情身語意業。</s>
</p><p id="12">
<s id="12:1">如何建立此三業耶？為約所依，為據自性，為就等起。縱爾何違？</s>
</p><p id="13">
<s id="13:1">若約所依應唯一業，以一切業並依身故。</s>
</p><p id="14">
<s id="14:1">若據自性應唯語是業，以三種中唯語即業故。</s>
</p><p id="15">
<s id="15:1">若就等起亦應唯一業，以一切業皆意等起故。</s>
</p><p id="16">
<s id="16:1">毘婆沙師說：立三業如其次第由上三因。</s>
</p><p id="17">
<s id="17:1">然心所思即是意業。</s>
</p><p id="18">
<s id="18:1">思所作業分為身語二業，是思所等起故。</s>
</p><p id="19">
<s id="19:1">身語二業自性云何？</s>
</p><p id="20">
<s id="20:1">頌曰：此身語二業，俱表無表性</s>
</p><p id="21">
<s id="21:1">論曰：應知如是所說諸業中，身語二業俱表無表性。且身語表其相云何？</s>
</p><p id="22">
<s id="22:1">頌曰：身表許別形，非行動為體，以諸有為法，有剎那盡故，應無無因故，生因應能滅，形亦非實有，應二根取故，無別極微故，語表許言聲</s>
</p><p id="23">
<s id="23:1">論曰：由思力故，別起如是如是身形名身表業。</s>
</p><p id="24">
<s id="24:1">有餘部說：動名身表，以身動時由業動故。為破此故，說非行動。</s>
</p><p id="25">
<s id="25:1">以一切有為皆有剎那故。</s>
</p><p id="26">
<s id="26:1">剎那何？</s>
</p><p id="27">
<s id="27:1">謂得體無間滅，</s>
<s id="27:2">有此剎那法名有剎那。如有杖人名為有杖。</s>
</p><p id="28">
<s id="28:1">諸有為法纔得自體，從此無間必滅歸無。</s>
</p><p id="29">
<s id="29:1">若此處生即此處滅，無容從此轉至餘方，</s>
<s id="29:2">故不可言動名身表。</s>
</p><p id="30">
<s id="30:1">若有為法皆有剎那，不至餘方義可成立</s>
</p><p id="31">
<s id="31:1">諸有為法皆有剎那，其理極成，後必盡故。</s>
</p><p id="32">
<s id="32:1">謂有為法滅不待因。</s>
</p><p id="33">
<s id="33:1">所以者何？</s>
</p><p id="34">
<s id="34:1">待因謂果，滅無非果故不待因。</s>
</p><p id="35">
<s id="35:1">滅既不待因，纔生已即滅，若初不滅後亦應然，以後與初有性等故。</s>
</p><p id="36">
<s id="36:1">既後有盡，知前有滅，若後有異方可滅者，不應即此而名有異，</s>
</p><p id="37">
<s id="37:1">即此相異，理必不然。</s>
</p><p id="38">
<s id="38:1">豈不世間現見薪等由與火合故致滅無，定無餘量過現量者，故非法滅皆不待因？</s>
</p><p id="39">
<s id="39:1">如何知薪等由火合故滅？以薪等火合後便不見故。</s>
</p><p id="40">
<s id="40:1">應共審思。</s>
<s id="40:2">如是薪等為由火合滅故不見？</s>
<s id="40:3">為前薪等生已自滅後不更生無故不見？</s>
<s id="40:4">如風手合燈焰鈴聲。</s>
</p><p id="41">
<s id="41:1">故此義成應由比量。</s>
</p><p id="42">
<s id="42:1">何謂比量？</s>
</p><p id="43">
<s id="43:1">謂如前說，滅無非果故不待因。</s>
</p><p id="44">
<s id="44:1">又若待因薪等方滅，應一切滅無不待因，如生待因無無因者，</s>
<s id="44:2">然世現見覺焰音聲，不待餘因剎那自滅，故薪等滅亦不待因。</s>
</p><p id="45">
<s id="45:1">有執覺聲前因後滅，彼亦非理。</s>
</p><p id="46">
<s id="46:1">二不俱故，</s>
<s id="46:2">疑智苦樂及貪瞋等自相相違理無俱義。</s>
</p><p id="47">
<s id="47:1">若復有位明了覺聲無間便生不明了者，</s>
<s id="47:2">如何同類不明了法能滅明了同類法耶？最後覺聲復由誰滅？</s>
</p><p id="48">
<s id="48:1">有執燈焰滅以住無為因，有執焰滅時由法非法力，彼俱非理，無非因故。</s>
</p><p id="49">
<s id="49:1">非法非法為生滅因，以剎那剎那順違相反故。</s>
</p><p id="50">
<s id="50:1">或於一切有為法中，皆可計度有此因義，既爾本諍便應止息，許不待餘因皆有剎那故。</s>
</p><p id="51">
<s id="51:1">又若薪等滅火合為因，</s>
<s id="51:2">於熟變生中有下中上，</s>
</p><p id="52">
<s id="52:1">應生因體即成滅因。所以者何？</s>
</p><p id="53">
<s id="53:1">謂由火合能令薪等有熟變生，中上熟生下中熟滅。或即或似生上中因即能為因滅下中熟則生因體應即滅因，或滅生因應相無別。</s>
</p><p id="54">
<s id="54:1">不應由即此或似此彼有，彼復由即此或似此非有。</s>
</p><p id="55">
<s id="55:1">設於火焰差別生中容計能生能滅因異，於灰雪酢日水地合。</s>
</p><p id="56">
<s id="56:1">能令薪等熟變生中，如何計度生滅因異？若爾現見煎水減盡，火合於中為何所作？</s>
</p><p id="57">
<s id="57:1">由事火合火界力增，由火界增能令水聚於後後位生漸漸微，乃至最微後便不續，</s>
<s id="57:2">是名火合於中所作。</s>
</p><p id="58">
<s id="58:1">故無有因令諸法滅，法自然滅，是壞性故，自然滅故，纔生即滅，由纔生即滅，剎那滅義成，</s>
<s id="58:2">有剎那故定無行動。</s>
</p><p id="59">
<s id="59:1">然於無間異方生中如燒草焰行起行增上慢。</s>
</p><p id="60">
<s id="60:1">既由斯理行動定無，身表是形理得成立。</s>
</p><p id="61">
<s id="61:1">然經部說：形非實有。</s>
</p><p id="62">
<s id="62:1">謂顯色聚一面多生，即於其中假立長色。</s>
<s id="62:2">待此長色於餘色聚一面少中假立短色。</s>
</p><p id="63">
<s id="63:1">於四方面並多生中假立方色，</s>
<s id="63:2">於一切處遍滿生中假立圓色。</s>
<s id="63:3">所餘形色隨應當知。</s>
</p><p id="64">
<s id="64:1">如見火[火*曹]，於一方面無間速運，便謂為長，</s>
<s id="64:2">見彼周旋謂為圓色，故形無實別類色體。</s>
</p><p id="65">
<s id="65:1">若謂實有別類形色。</s>
</p><p id="66">
<s id="66:1">則應一色二根所取。謂於色聚長等差別，</s>
<s id="66:2">眼見身觸俱能了知，由此應成二根取過，理無色處二根所取。</s>
</p><p id="67">
<s id="67:1">然如依觸取長等相，如是依顯能取於形。</s>
</p><p id="68">
<s id="68:1">豈不觸形俱行一聚，故因取觸能憶念形，非於觸中親取形色。</s>
<s id="68:2">如見火色便憶火煖，</s>
<s id="68:3">及嗅花香能念花色。</s>
</p><p id="69">
<s id="69:1">此中二法定不相離故因取一可得念餘，無觸與形定不相離，如何取觸能定憶形？</s>
</p><p id="70">
<s id="70:1">若觸與形非定同聚，然由取觸能憶念形。顯色亦應因觸定憶。</s>
</p><p id="71">
<s id="71:1">或應形色如顯無定，則取觸位，應不了形，而實不然，故不應說因取於觸能憶念形。</s>
</p><p id="72">
<s id="72:1">或錦等中見多形故，便應一處有多實形，理不應然，如眾顯色。</s>
</p><p id="73">
<s id="73:1">是故形色非實有體。</s>
</p><p id="74">
<s id="74:1">又諸所有有對實色，必應有實別類極微。然無極微名為長等。</s>
</p><p id="75">
<s id="75:1">故即多物如是安布差別相中假立長等。</s>
</p><p id="76">
<s id="76:1">若謂即以形色極微如是安布名為長等，此唯朋黨，非極成故。</s>
</p><p id="77">
<s id="77:1">謂若形色有別極微自相極成，可得聚集如是安布以為長等，非諸形色有別極微自相極成猶如顯色，云何得有聚集安布？</s>
</p><p id="78">
<s id="78:1">豈不現見諸土器等有顯相同而形相異？</s>
</p><p id="79">
<s id="79:1">為不已辯，即於多物安布差別，假立長等，</s>
<s id="79:2">如眾蟻等有相不殊，然有行輪安布形別，形依顯等理亦應然。</s>
</p><p id="80">
<s id="80:1">豈不闇中或於遠處觀杌等物了形非顯，寧即顯等安布為形？</s>
</p><p id="81">
<s id="81:1">以闇遠中觀顯不了，是故但起長等分別。如於遠闇觀眾樹人，但了行軍不知別相，理必應爾。</s>
</p><p id="82">
<s id="82:1">以或有時不了顯形唯知總聚，既已遮遣行動及形。</s>
</p><p id="83">
<s id="83:1">汝等經部宗立何為身表，立形為身表，但假而非實？</s>
</p><p id="84">
<s id="84:1">既執但用假為身表，</s>
</p><p id="85">
<s id="85:1">復立何法為身業耶？</s>
</p><p id="86">
<s id="86:1">若業依身立為身業，謂能種種運動身思，依身門行故名身業。</s>
<s id="86:2">語業意業隨其所應立差別名當知亦爾。</s>
</p><p id="87">
<s id="87:1">若爾何故契經中說有二種業，一者思業，二思已業？</s>
</p><p id="88">
<s id="88:1">此二何異？謂前加行起思惟思，我當應為如是如是所應作事，名為思業。</s>
<s id="88:2">既思惟已起作事思，隨前所思作所作事，動身發語名思已業。</s>
</p><p id="89">
<s id="89:1">若爾表業則為定無，表業既無，欲無表業亦應非有，便成大過。</s>
</p><p id="90">
<s id="90:1">如是大過有理能遮。</s>
<s id="90:2">謂從如前所說二表殊勝思故，起思差別名為無表。此有何過，此應名為隨心轉業，如定無表心俱轉故。</s>
</p><p id="91">
<s id="91:1">無如是過，審決勝思動發勝思所引生故。</s>
</p><p id="92">
<s id="92:1">設許有表，亦待如前所說思力，以性鈍故。</s>
</p><p id="93">
<s id="93:1">毘婆沙師說：形是實故，身表業形色為體。</s>
</p><p id="94">
<s id="94:1">語表業體謂即言聲，無表業相如前已說。</s>
</p><p id="95">
<s id="95:1">經部亦說：此非實有，</s>
<s id="95:2">由先誓限唯不作故，彼亦依過去大種施設，</s>
<s id="95:3">然過去大種體非有故，又諸無表無色相故。</s>
</p><p id="96">
<s id="96:1">毘婆沙說：此亦實有。</s>
</p><p id="97">
<s id="97:1">云何知然？</s>
</p><p id="98">
<s id="98:1">頌曰：說三無漏色，增非作等故</s>
</p><p id="99">
<s id="99:1">論曰：以契經說色有三種，此三為處攝一切色，</s>
<s id="99:2">一者有色有見有對，</s>
<s id="99:3">二者有色無見有對，</s>
<s id="99:4">三者有色無見無對。</s>
</p><p id="100">
<s id="100:1">又契經中說有無漏色，如契經說：無漏法云何？</s>
</p><p id="101">
<s id="101:1">謂於過去未來現在諸所有色不起愛恚，乃至識亦然，是名無漏法。</s>
</p><p id="102">
<s id="102:1">除無表色，何法名為無見無對及無漏色？</s>
</p><p id="103">
<s id="103:1">又契經說有福增長。如契經言：諸有淨信，若善男子或善女人成就有依七福業事，若行若住若寐若覺，恒時相續福業漸增福業續起，無依亦爾。</s>
</p><p id="104">
<s id="104:1">除無表業，若起餘心或無心時，依何法說福業增長。</s>
</p><p id="105">
<s id="105:1">又非自作，但遣他為，若無無表業不應成業道，以遣他表非彼業道攝，此業未能正作所作故。使作所作已，此性無異故。</s>
</p><p id="106">
<s id="106:1">又契經說：苾芻當知，法謂外處，是十一處所不攝法無見無對，不言無色。</s>
</p><p id="107">
<s id="107:1">若不觀於法處所攝無表色者，此言闕減便成無用。</s>
</p><p id="108">
<s id="108:1">又若無無表應無八道支，以在定時語等無故。</s>
</p><p id="109">
<s id="109:1">若爾何故契經中言：彼如是知彼如是見，修習正見正思惟正精進正念正定皆至圓滿。</s>
</p><p id="110">
<s id="110:1">正語業命先時已得清淨鮮白，</s>
<s id="110:2">此依先時已得世間離染道說，無相違過。</s>
</p><p id="111">
<s id="111:1">又若撥無無表色者，則亦應無有別解脫律儀，</s>
<s id="111:2">非受戒後有戒相續雖起異緣心而名苾芻等。</s>
</p><p id="112">
<s id="112:1">又契經說：離殺等戒名為隄塘戒，能長時相續堰遏犯戒過故，非無有體可名隄塘，由此等證知實有無表色。</s>
</p><p id="113">
<s id="113:1">經部師說：此證雖多種種希奇，然不應理。</s>
</p><p id="114">
<s id="114:1">所以然者，</s>
</p><p id="115">
<s id="115:1">所引證中且初經言有三色者。</s>
</p><p id="116">
<s id="116:1">瑜伽師說：修靜慮時定力所生定境界色。</s>
</p><p id="117">
<s id="117:1">非眼根境故名無見。</s>
<s id="117:2">不障處所故名無對。</s>
</p><p id="118">
<s id="118:1">若謂既爾如何名色？釋如是難與無表同。</s>
</p><p id="119">
<s id="119:1">又經所言無漏色者，瑜伽師說：即由定力所生色中，依無漏定者即說為無漏。</s>
</p><p id="120">
<s id="120:1">有餘師言：無學身色及諸外色皆是無漏，非漏依故得無漏名。</s>
</p><p id="121">
<s id="121:1">何故經言有漏法者？</s>
</p><p id="122">
<s id="122:1">諸所有眼乃至廣說。</s>
</p><p id="123">
<s id="123:1">此非漏對治故得有漏名。</s>
</p><p id="124">
<s id="124:1">是則此應言有漏亦無漏。</s>
</p><p id="125">
<s id="125:1">若爾何過？有相雜失。</s>
<s id="125:2">若依此理說為有漏，曾不依此說為無漏。無漏亦然，有何相雜？</s>
</p><p id="126">
<s id="126:1">若色處等一向有漏，此經何緣差別而說，如說有漏有取諸色心栽覆事，聲等亦爾。</s>
</p><p id="127">
<s id="127:1">又經所說福增長言，先軌範師作如是釋，由法爾力福業增長，如如施主所施財物，如是如是受者受用，由諸受者受用施物功德攝益有差別故，於後施主心雖異緣而前緣施思所熏習，微細相續漸漸轉變差別而生，由此當來能感多果。</s>
</p><p id="128">
<s id="128:1">故密意說恒時相續福業漸增福業續起。</s>
</p><p id="129">
<s id="129:1">若謂如何由餘相續德益差別令餘相續心雖異緣而有轉變，釋此疑難與無表同。</s>
</p><p id="130">
<s id="130:1">彼復如何由餘相續德益差別，令餘相續別有真實無表法生，若於無依諸福業事如何相續福業增長？</s>
</p><p id="131">
<s id="131:1">亦由數習緣彼思故，乃至夢中亦恒隨轉。</s>
</p><p id="132">
<s id="132:1">無表論者，於無依福既無表業，寧有無表？</s>
</p><p id="133">
<s id="133:1">有說：有依諸福業事，亦由數習緣彼境思故說恒時相續增長。</s>
</p><p id="134">
<s id="134:1">若爾經說：諸有苾芻具淨尸羅成調善法受他所施諸飲食已，入無量心定身證具足住。</s>
</p><p id="135">
<s id="135:1">由此因緣應知施主無量福善滋潤相續，無量安樂流注其身，施主爾時福恒增長，豈定常有緣彼勝思？</s>
</p><p id="136">
<s id="136:1">是故所言思所熏習微細相續漸漸轉變差別而生，定為應理。</s>
</p><p id="137">
<s id="137:1">又非自作但遣他為業道如何得成滿者，應如是說：由本加行，使者依教所作成時，法爾能令教者微細相續轉變差別而生，由此當來能感多果。</s>
</p><p id="138">
<s id="138:1">諸有自作事究竟時，當知亦由如是道理。</s>
</p><p id="139">
<s id="139:1">應知即此微細相續轉變差別名為業道，</s>
<s id="139:2">此即於果假立因名。</s>
</p><p id="140">
<s id="140:1">是身語業所引果故，</s>
<s id="140:2">如執別有無表，論宗無表亦名身語業道。</s>
</p><p id="141">
<s id="141:1">然大德說：於取蘊中由三時起思為殺罪所觸，謂我當殺正殺殺已。</s>
</p><p id="142">
<s id="142:1">非但由此業道究竟，勿自母等實未被害由謂已害成無間業。然於自造不誤殺事，起如是思殺罪便觸。若依此說非不應理。</s>
</p><p id="143">
<s id="143:1">何於無表偏懷憎嫉定撥為無，而許所熏微細相續轉變差別。</s>
</p><p id="144">
<s id="144:1">然此與彼俱難了知，今於此中無所憎嫉，然許業道是心種類，由身加行事究竟時，離於心身於能教者身中別有無表法生，如是所宗不令生喜。</s>
</p><p id="145">
<s id="145:1">若由此引彼加行生事究竟時，即此由彼相續轉變差別而生，如是所宗可令生喜。</s>
<s id="145:2">但由心等相續轉變差別，能生未來果故。</s>
</p><p id="146">
<s id="146:1">又先已說，</s>
<s id="146:2">先說者何？</s>
<s id="146:3">謂表業既無，寧有無表等。</s>
</p><p id="147">
<s id="147:1">又說法處不言無色，由有如前所說定境無見無對法處攝色。</s>
</p><p id="148">
<s id="148:1">又言道支應無八者，且彼應說，正在道時如何得有正語業命。</s>
</p><p id="149">
<s id="149:1">為於此位有發正言起正作業求衣等不？</s>
</p><p id="150">
<s id="150:1">不爾。</s>
</p><p id="151">
<s id="151:1">云何？</s>
</p><p id="152">
<s id="152:1">由彼獲得如是種類無漏無表故，出觀後由前勢力能起三正不起三邪，以於因中立果名故，於無表立語業命名。</s>
</p><p id="153">
<s id="153:1">若爾云何不受此義？雖無無表而在道時，獲得如斯意樂依止，故出觀後由前勢力，能起三正不起三邪，</s>
<s id="153:2">以於因中立果名故，可具安立八聖道支。</s>
</p><p id="154">
<s id="154:1">有餘師言：唯說不作邪語等事以為道支，謂在定時由聖道力便能獲得決定不作，此定不作依無漏道而得安立故名無漏。</s>
</p><p id="155">
<s id="155:1">非一切處要依真實別有法體方立名數，</s>
<s id="155:2">如八世法，謂得不得及與毀譽稱譏苦樂。</s>
</p><p id="156">
<s id="156:1">非此不得衣食等事別有實體，此亦應然。</s>
</p><p id="157">
<s id="157:1">別解脫律儀亦應准此，謂由思願力先立要期，能定遮防身語惡業，由斯故建立別解脫律儀。</s>
</p><p id="158">
<s id="158:1">若起異緣心應無律儀者，此難非理，由熏習力欲起過時憶便止故。</s>
</p><p id="159">
<s id="159:1">戒為隄塘義亦應准此，謂先立誓限定不作惡，後數憶念慚愧現前，能自制持令不犯戒，故隄塘義由心受持。</s>
</p><p id="160">
<s id="160:1">若由無表能遮犯戒，應無失念而破戒者，且止此等眾多諍論。</s>
</p><p id="161">
<s id="161:1">毘婆沙師說：有實物名無表色，是我所宗。</s>
</p><p id="162">
<s id="162:1">前說無表大種所造性，為表大種造？為有異耶？</s>
</p><p id="163">
<s id="163:1">頌曰：此能造大種，異於表所依</s>
</p><p id="164">
<s id="164:1">論曰：無表與表異大種生。所以者何？從一和合有細麁果不應理故。</s>
</p><p id="165">
<s id="165:1">如表與大心同時生？無表亦然，為有差別？</s>
</p><p id="166">
<s id="166:1">一切所造色多與大種俱時而生。</s>
<s id="166:2">然現在未來亦有少分依過去者。</s>
</p><p id="167">
<s id="167:1">少分者何？</s>
</p><p id="168">
<s id="168:1">頌曰：欲後念無表，依過大種生</s>
</p><p id="169">
<s id="169:1">論曰：唯欲界繫初剎那後所有無表從過大生。</s>
</p><p id="170">
<s id="170:1">此為所依無表得起，現身大種但能為依，</s>
<s id="170:2">為轉隨轉因，隨其次第如輪行於地手地為依。</s>
</p><p id="171">
<s id="171:1">何地身語業？何地大所造？</s>
</p><p id="172">
<s id="172:1">頌曰：有漏自地依，無漏隨生處</s>
</p><p id="173">
<s id="173:1">論曰：欲界所繫身語二業，唯欲界繫大種所造，</s>
<s id="173:2">如是乃至第四靜慮身語二業，唯是彼地大種所造。</s>
</p><p id="174">
<s id="174:1">若身語業是無漏者，隨生此地應起現前，即是此地大種所造，</s>
<s id="174:2">以無漏法不墮界故，</s>
<s id="174:3">必無大種是無漏故，</s>
<s id="174:4">由所依力無漏生故。</s>
</p><p id="175">
<s id="175:1">此表無表其類是何？復是何類大種所造？</s>
</p><p id="176">
<s id="176:1">頌曰：無表無執受，亦等流情數，散依等流性，有受異大生，定生依長養，無受無異大，表唯等流性，屬身有執受</s>
</p><p id="177">
<s id="177:1">論曰：今此頌中先辯無表是無執受，無變礙故，亦等流性，亦言顯此有是剎那，謂初無漏，餘皆等流性，謂同類因生，此唯有情，依內起故，於中欲界所有無表，等流有受別異大生，異大生言，顯身語七一一是別大種所造。</s>
</p><p id="178">
<s id="178:1">定生無表差別有二，謂諸靜慮無漏律儀，</s>
<s id="178:2">此二俱依定所長養無受，無異大種所生。</s>
</p><p id="179">
<s id="179:1">無異大言，顯此無表七支同一具四大種所生。</s>
</p><p id="180">
<s id="180:1">所以者何？</s>
</p><p id="181">
<s id="181:1">所依大種如心唯一無差別故。</s>
</p><p id="182">
<s id="182:1">應知有表唯是等流，此若屬身是有執受，餘義皆與散無表同。</s>
</p><p id="183">
<s id="183:1">表業生時為要破壞本身形量，為不爾耶？</s>
<s id="183:2">若爾何失？</s>
</p><p id="184">
<s id="184:1">若破壞者，異熟色斷應可更續，是則違越毘婆沙宗。</s>
</p><p id="185">
<s id="185:1">若不破壞如何得有一身處所二形量成。</s>
</p><p id="186">
<s id="186:1">有別新生等流大種，造有表業不破本身。</s>
</p><p id="187">
<s id="187:1">若爾隨依何身分處起有表業應大於本，新生大種遍增益故。</s>
</p><p id="188">
<s id="188:1">若不遍增益，如何遍生表，</s>
<s id="188:2">身有孔隙故得相容。</s>
</p><p id="189">
<s id="189:1">已辯業門二三五別。此性界地差別云何？</s>
</p><p id="190">
<s id="190:1">頌曰：無表記餘三，不善唯在欲，無表遍欲色，表唯有伺二，欲無有覆表。以無等起故</s>
</p><p id="191">
<s id="191:1">論曰：無表唯通善不善性無有無記，所以者何？</s>
</p><p id="192">
<s id="192:1">以無記心勢力微劣，不能引發強業令生，可因滅時果仍續起。</s>
</p><p id="193">
<s id="193:1">所言餘者謂表及思，三謂皆通善惡無記。</s>
</p><p id="194">
<s id="194:1">於中不善在欲非餘，</s>
<s id="194:2">已斷不善根無慚無愧故。</s>
</p><p id="195">
<s id="195:1">善及無記諸地皆有，以於頌中不別遮故。</s>
</p><p id="196">
<s id="196:1">欲色二界皆有無表，以無色中無大種故。</s>
</p><p id="197">
<s id="197:1">隨於何處有身語轉，唯是處有身語律儀。</s>
</p><p id="198">
<s id="198:1">若爾身生欲色二界入無色定應有律儀，如起無漏心有無漏無表。</s>
</p><p id="199">
<s id="199:1">不爾，以彼不墮界故。</s>
</p><p id="200">
<s id="200:1">於無色界若有無表，應有無表非大種生，不可說言有漏無表以別界地大種為依。</s>
</p><p id="201">
<s id="201:1">又背諸色入無色定故彼定中不能生色，由彼定有伏色想故。</s>
</p><p id="202">
<s id="202:1">毘婆沙師作如是說：為治惡戒故起尸羅。</s>
<s id="202:2">唯欲界中有諸惡戒，無色於欲具四種遠，一所依遠，二行相遠，三所緣遠，四對治遠，</s>
<s id="202:3">故無色中無無表色。</s>
</p><p id="203">
<s id="203:1">表色唯在二有伺地。謂通欲界初靜慮中，非上地中可言有表。</s>
</p><p id="204">
<s id="204:1">有覆無記表，欲界定無，唯於梵世中可得說有。</s>
</p><p id="205">
<s id="205:1">曾聞大梵有誑諂言，謂自眾中為避馬勝所徵問故，矯自歎等。</s>
</p><p id="206">
<s id="206:1">上地既無言何得有聲處？</s>
<s id="206:2">有外大種為因發聲。</s>
</p><p id="207">
<s id="207:1">有餘師言：上三靜慮亦有無覆無記表業，無善無染。</s>
</p><p id="208">
<s id="208:1">所以者何？</s>
</p><p id="209">
<s id="209:1">非上地生能起下地善及染心發身語表，</s>
<s id="209:2">劣故斷故，前說為善。</s>
</p><p id="210">
<s id="210:1">復以何因二定以上都無表業，於欲界中無有有覆無記表業？</s>
</p><p id="211">
<s id="211:1">以無發業等起心故，有尋伺心能發表業，</s>
<s id="211:2">二定以上都無此心。</s>
</p><p id="212">
<s id="212:1">又發表心唯修所斷，見所斷惑內門轉故。</s>
</p><p id="213">
<s id="213:1">以欲界中決定無有有覆無記修所斷惑，是故表業上三地都無。</s>
</p><p id="214">
<s id="214:1">欲界中無有覆無記表，為但由等起令諸法成善不善性等？</s>
</p><p id="215">
<s id="215:1">不爾。</s>
</p><p id="216">
<s id="216:1">云何？</s>
</p><p id="217">
<s id="217:1">由四種因成善性等，一由勝義，二由自性，三由相應，四由等起。</s>
</p><p id="218">
<s id="218:1">何法何性由何因成？</s>
</p><p id="219">
<s id="219:1">頌曰：勝義善解脫，自性慚愧根，相應彼相應，等起色業等，翻此名不善，勝無記二常</s>
</p><p id="220">
<s id="220:1">論曰：勝義善者，謂真解脫，以涅槃中最極安隱眾苦永寂猶如無病。</s>
</p><p id="221">
<s id="221:1">自性善者，謂慚愧根，以有為中唯慚與愧及無貪等三種善根，不待相應及餘等起，體性是善猶如良藥。</s>
</p><p id="222">
<s id="222:1">相應善者，謂彼相應，以心心所要與慚愧善根相應方成善性，</s>
<s id="222:2">若不與彼慚等相應，善性不成，</s>
<s id="222:3">如雜藥水。</s>
</p><p id="223">
<s id="223:1">等起善者，謂身語業不相應行，以是自性及相應善所等起故，</s>
<s id="223:2">如良藥汁所引生乳。</s>
</p><p id="224">
<s id="224:1">若異類心所起得等云何成善？此義應思。</s>
</p><p id="225">
<s id="225:1">如說善性四種差別。</s>
</p><p id="226">
<s id="226:1">不善四種與此相違。</s>
</p><p id="227">
<s id="227:1">云何相違？</s>
</p><p id="228">
<s id="228:1">勝義不善，謂生死法，由生死中諸法皆以苦為自性極不安隱猶如痼疾。</s>
</p><p id="229">
<s id="229:1">自性不善，謂無慚愧三不善根，由有漏中唯無慚愧及貪瞋等三不善根，不待相應及餘等起，體是不善猶如毒藥，相應不善，謂彼相應，由心心所法要與無慚愧不善根相應，方成不善性，異則不然，如雜毒水。</s>
</p><p id="230">
<s id="230:1">等起不善，謂身語業不相應行，以是自性相應不善所等起故，如毒藥汁所引生乳。</s>
</p><p id="231">
<s id="231:1">若爾便無一有漏法是無記或善，皆生死攝故。</s>
</p><p id="232">
<s id="232:1">若據勝義誠如所言，然於此中約異熟說，諸有漏法若不能記異熟果者立無記名。</s>
</p><p id="233">
<s id="233:1">於中若能記愛異熟說名為善故無有過，</s>
</p><p id="234">
<s id="234:1">勝義無記，謂二無為，以太虛空及非擇滅，唯無記性更無異門。</s>
</p><p id="235">
<s id="235:1">於此應思，</s>
<s id="235:2">若等起力令身語業成善不善，</s>
<s id="235:3">則諸大種例亦應然。</s>
</p><p id="236">
<s id="236:1">以作者心本欲起業，非四大種故不成例，若爾定心隨轉無表，非正在定作意引生，亦非散心加行引發，不同類故，如何成善。</s>
</p><p id="237">
<s id="237:1">或天眼耳應成善性，於如是義應設劬勞。</s>
</p><p id="238">
<s id="238:1">如上所言，見所斷惑內門轉故不能發表。</s>
</p><p id="239">
<s id="239:1">若爾何緣契經中說由邪見故起邪思惟邪語邪業及邪命等？</s>
</p><p id="240">
<s id="240:1">此不相違，何以故？</s>
</p><p id="241">
<s id="241:1">頌曰：等起有二種，因及彼剎那，如次第應知，名轉名隨轉，見斷識唯轉，唯隨轉五識，修斷意通二，無漏異熟非，於轉善等性，隨轉各容三，牟尼善必同，無記隨惑善</s>
</p><p id="242">
<s id="242:1">論曰：表無表業等起有二，謂因等起，剎那等起，在先為因故，彼剎那有故。</s>
</p><p id="243">
<s id="243:1">如次初名轉，第二名隨轉。</s>
</p><p id="244">
<s id="244:1">謂因等起將作業時，能引發故說名為轉。</s>
</p><p id="245">
<s id="245:1">剎那等起正作業時，</s>
<s id="245:2">不相離故名為隨轉。</s>
</p><p id="246">
<s id="246:1">隨轉於業有何功能？</s>
<s id="246:2">雖有先因為能引發，若無隨轉者如死業應無。</s>
</p><p id="247">
<s id="247:1">若爾無心如何發戒？</s>
<s id="247:2">諸有心者業起分明故隨轉心於業有用。</s>
</p><p id="248">
<s id="248:1">見所斷識於發表中唯能為轉，於能起表尋伺生中為資糧故；</s>
<s id="248:2">不為隨轉，於外門心正起業時此無有故。</s>
</p><p id="249">
<s id="249:1">又見所斷若發表色此色則應是見所斷。</s>
</p><p id="250">
<s id="250:1">若許見斷斯有何失？</s>
</p><p id="251">
<s id="251:1">是則違越阿毘達磨。</s>
</p><p id="252">
<s id="252:1">又明無明不相違故，有漏業色非見所斷，如是道理應更成立。</s>
</p><p id="253">
<s id="253:1">若爾大種亦應見斷，俱見斷心力所起故。</s>
</p><p id="254">
<s id="254:1">無如是過失。如非善不善。</s>
</p><p id="255">
<s id="255:1">或復許爾理亦無違。不應許然，以諸大種定非見斷及非所斷，以一切種不染污法與明無明不相違故。</s>
</p><p id="256">
<s id="256:1">彼經但據前因等起而作是說，故不相違。</s>
</p><p id="257">
<s id="257:1">若五識身唯作隨轉，無分別故，外門起故，修斷意識通為二種，有分別故，外門起故。</s>
</p><p id="258">
<s id="258:1">一切無漏異熟生心非轉隨轉，唯在定故，不由加行任運轉故，如是即成四句差別。</s>
</p><p id="259">
<s id="259:1">有轉非隨轉，謂見所斷心。</s>
</p><p id="260">
<s id="260:1">有隨轉非轉，謂眼等五識。</s>
</p><p id="261">
<s id="261:1">有轉亦隨轉，謂修所斷三性意識，</s>
</p><p id="262">
<s id="262:1">有非轉隨轉，謂諸無漏異熟生心。</s>
</p><p id="263">
<s id="263:1">轉隨轉心定同性不？</s>
</p><p id="264">
<s id="264:1">此不決定。</s>
</p><p id="265">
<s id="265:1">其事云何？謂前轉心若是善性，後隨轉識通善等三，不善無記隨轉亦爾。</s>
</p><p id="266">
<s id="266:1">唯牟尼尊轉隨轉識多分同性少有不同，謂轉若善心隨轉亦善，轉心若無記隨轉亦然。</s>
</p><p id="267">
<s id="267:1">而或有時善隨無記轉，</s>
<s id="267:2">曾無無記為善隨轉時，</s>
<s id="267:3">以佛世尊於說法等心或增長無萎歇故。</s>
</p><p id="268">
<s id="268:1">有餘部說：諸佛世尊常在定故，心唯是善無無記心。</s>
</p><p id="269">
<s id="269:1">故契經說：那伽行在定</s>
</p><p id="270">
<s id="270:1">那伽住在定</s>
</p><p id="271">
<s id="271:1">那伽坐在定</s>
</p><p id="272">
<s id="272:1">那伽臥在定</s>
</p><p id="273">
<s id="273:1">毘婆沙師作如是釋：此顯佛意，若不樂散心則於四威儀能常在定，然於餘位非無威儀及異熟生通果心起。</s>
</p><p id="274">
<s id="274:1">諸有表業成善等性，為如轉心，為如隨轉。</s>
</p><p id="275">
<s id="275:1">設爾何失？</s>
<s id="275:2">若如轉者，</s>
<s id="275:3">則欲界中應有有覆無記表業，身見邊見能為轉故。</s>
</p><p id="276">
<s id="276:1">或應簡別非一切種見所斷心皆能為轉。</s>
</p><p id="277">
<s id="277:1">若如隨轉惡無記心俱得別解脫表應非善性。</s>
</p><p id="278">
<s id="278:1">於此徵難應設劬勞，應言如轉心表成善等性，然非如彼見斷轉心，修斷轉心為間隔故。</s>
</p><p id="279">
<s id="279:1">若表不由隨轉心力成善等者，則不應言彼。</s>
</p><p id="280">
<s id="280:1">經但據前因等起非據剎那，故欲界中定無有覆無記表業，</s>
<s id="280:2">但應說言：彼經唯據餘心所間因等起說故，見斷心雖能為轉，而於欲界定無有覆無記表業，</s>
</p><p id="281">
<s id="281:1">傍論已了。</s>
</p><p id="282">
<s id="282:1">分別業品第四之二</s>
</p><p id="283">
<s id="283:1">復應辯前表無表相。</s>
</p><p id="284">
<s id="284:1">頌曰：無表三律儀，不律儀非二</s>
</p><p id="285">
<s id="285:1">論曰：此中無表略說有三，一者律儀，二不律儀，三者非二謂非律儀非不律儀，</s>
<s id="285:2">能遮能滅惡戒相續故名律儀，</s>
</p><p id="286">
<s id="286:1">如是律儀差別有幾？</s>
</p><p id="287">
<s id="287:1">頌曰：律儀別解脫，靜慮及道生</s>
</p><p id="288">
<s id="288:1">論曰：律儀差別略有三種，</s>
<s id="288:2">一別解脫律儀，謂欲纏戒，</s>
<s id="288:3">二靜慮生律儀，謂色纏戒，</s>
<s id="288:4">三道生律儀，謂無漏戒。</s>
</p><p id="289">
<s id="289:1">初律儀相差別云何？</s>
</p><p id="290">
<s id="290:1">頌曰：初律儀八種，實體唯有四，形轉名異故，各別不相違</s>
</p><p id="291">
<s id="291:1">論曰：別解脫律儀相差別有八，一苾芻律儀，二苾芻尼律儀，三正學律儀，四勤策律儀，五勤策女律儀，六近事律儀，七近事女律儀，八近住律儀，如是八種律儀相差別，總名第一別解脫律儀。</s>
</p><p id="292">
<s id="292:1">雖有八名實體唯四，</s>
</p><p id="293">
<s id="293:1">一苾芻律儀，</s>
<s id="293:2">二勤策律儀，</s>
<s id="293:3">三近事律儀，</s>
<s id="293:4">四近住律儀。</s>
</p><p id="294">
<s id="294:1">唯此四種別解律儀皆有體實，相各別故。</s>
</p><p id="295">
<s id="295:1">所以者何？離苾芻律儀，無別苾芻尼律儀，</s>
<s id="295:2">離勤策律儀無別正學勤策女律儀，離近事律儀無別近事女律儀。</s>
</p><p id="296">
<s id="296:1">云何知然？</s>
</p><p id="297">
<s id="297:1">由形改轉，體雖無捨得而名有異故，形謂形相，即男女根。</s>
</p><p id="298">
<s id="298:1">由此二根男女形別，但由形轉令諸律儀名為苾芻苾芻尼等。</s>
</p><p id="299">
<s id="299:1">謂轉根位令本苾芻律儀名苾芻尼律儀，或苾芻尼律儀名苾芻律儀。</s>
</p><p id="300">
<s id="300:1">令本勤策律儀名勤策女律儀，或勤策女律儀及正學律儀名勤策律儀。</s>
</p><p id="301">
<s id="301:1">令本近事律儀名近事女律儀，或近事女律儀名近事律儀，非轉根位有捨先得得先未得律儀因緣。</s>
</p><p id="302">
<s id="302:1">故四律儀非異三體。</s>
</p><p id="303">
<s id="303:1">若從近事律儀受勤策律儀，復從勤策律儀受苾芻律儀，</s>
<s id="303:2">此三律儀為由增足遠離方便立別別名，如隻雙金錢及五十二十，為體各別具足頓生？</s>
</p><p id="304">
<s id="304:1">三種律儀體不相雜，其相各別具足頓生，三律儀中具三離殺，乃至具足三離飲酒，</s>
<s id="304:2">餘數多少隨其所應。</s>
</p><p id="305">
<s id="305:1">既爾相望同類何別？</s>
</p><p id="306">
<s id="306:1">由因緣別相望有異。</s>
</p><p id="307">
<s id="307:1">其事云何？</s>
</p><p id="308">
<s id="308:1">如如求受多種學處，如是如是，能離多種憍逸處時，即離眾多殺等緣起，以諸遠離依因緣發故，因緣別遠離有異。</s>
</p><p id="309">
<s id="309:1">若無此事捨苾芻律儀，爾時則應三律儀皆捨，前二攝在後一中故，既不許然，故三各別。</s>
</p><p id="310">
<s id="310:1">然此三種互不相違，於一身中俱時而轉，非由受後捨前律儀，勿捨苾芻戒便非近事等。</s>
</p><p id="311">
<s id="311:1">近事近住勤策苾芻四種律儀云何安立？</s>
</p><p id="312">
<s id="312:1">頌曰：受離五八十，一切所應離，立近事近住，勤策及苾芻</s>
</p><p id="313">
<s id="313:1">論曰：應知此中如數次第，依四遠離立四律儀，謂受離五所應遠離，安立第一近事律儀，何等名為五所應離，一者殺生，二不與取，三欲邪行，四虛誑語，五飲諸酒。</s>
</p><p id="314">
<s id="314:1">若受離八所應遠離，安立第二近住律儀，何等名為八所應離，一者殺生，二不與取，三非梵行，四虛誑語，五飲諸酒，六塗飾香鬘舞歌觀聽，七眠坐高廣嚴麗床座，八食非時食。</s>
</p><p id="315">
<s id="315:1">若受離十所應遠離，安立第三勤策律儀，何等名為十所應離，謂於前八塗飾香鬘舞歌觀聽開為二種，復加受畜金銀等寶以為第十。</s>
</p><p id="316">
<s id="316:1">若受離一切應離身語業，安立第四苾芻律儀。</s>
</p><p id="317">
<s id="317:1">別解律儀名差別者。</s>
</p><p id="318">
<s id="318:1">頌曰：俱得名尸羅，妙行業律儀，唯初表無表，名別解業道</s>
</p><p id="319">
<s id="319:1">論曰：能平險業故名尸羅，</s>
<s id="319:2">訓釋詞者，謂清涼故，</s>
<s id="319:3">如伽他言：受持戒樂，身無熱惱故名尸羅。</s>
</p><p id="320">
<s id="320:1">智者稱揚故名妙行，</s>
<s id="320:2">所作自體故名為業，</s>
<s id="320:3">豈不無表亦名不作。</s>
</p><p id="321">
<s id="321:1">如何今說所作自體？</s>
</p><p id="322">
<s id="322:1">有慚恥者受無表力不造眾惡故名不作，</s>
<s id="322:2">表思所造得所作名。</s>
</p><p id="323">
<s id="323:1">有餘釋言：是作因故，是作果故，名作無失，</s>
<s id="323:2">能防身語故名律儀，</s>
<s id="323:3">如是應知，別解脫戒通初後位無差別名。</s>
</p><p id="324">
<s id="324:1">唯初剎那表及無表得別解脫及業道名，謂受戒時初表無表，別別棄捨種種惡故。</s>
</p><p id="325">
<s id="325:1">依初別捨義立別解脫名，即於爾時所作究竟，依業暢義立業道名。</s>
</p><p id="326">
<s id="326:1">故初剎那名別解脫，亦得名曰別解律儀，亦得名為根本業道。</s>
</p><p id="327">
<s id="327:1">從第二念乃至未捨不名別解脫名別解律儀，不名業道名為後起。</s>
</p><p id="328">
<s id="328:1">誰成就何律儀？</s>
</p><p id="329">
<s id="329:1">頌曰：八成別解脫，得靜慮聖者，成靜慮道生，後二隨心轉</s>
</p><p id="330">
<s id="330:1">論曰：八眾皆成就別解脫律儀，謂從苾芻乃至近住。</s>
</p><p id="331">
<s id="331:1">外道無有所受戒耶？</s>
</p><p id="332">
<s id="332:1">雖有不名別解脫戒。</s>
</p><p id="333">
<s id="333:1">由彼所受無有功能永脫諸惡依著有故。</s>
</p><p id="334">
<s id="334:1">靜慮生者，謂此律儀從靜慮生，</s>
<s id="334:2">或依靜慮，若得靜慮者定成此律儀。</s>
</p><p id="335">
<s id="335:1">諸靜慮邊亦名靜慮，</s>
<s id="335:2">如近村邑得村邑名故，有說言於此村邑有稻田等，此亦應然。</s>
</p><p id="336">
<s id="336:1">道生律儀聖者成就，此復有二，謂學無學。</s>
</p><p id="337">
<s id="337:1">於前分別俱有因中說二律儀是隨心轉，於此三內其二者何？</s>
</p><p id="338">
<s id="338:1">謂靜慮生及道生二，</s>
<s id="338:2">非別解脫，</s>
</p><p id="339">
<s id="339:1">所以者何？</s>
</p><p id="340">
<s id="340:1">異心無心亦恒轉故。</s>
</p><p id="341">
<s id="341:1">靜慮無漏二種律儀，亦名斷律儀。</s>
</p><p id="342">
<s id="342:1">依何位建立？</s>
</p><p id="343">
<s id="343:1">頌曰：未至九無間，俱生二名斷</s>
</p><p id="344">
<s id="344:1">論曰：未至定中九無間道，俱生靜慮無漏律儀，</s>
<s id="344:2">以能永斷欲纏惡戒及能起惑名斷律儀。</s>
</p><p id="345">
<s id="345:1">由此或有靜慮律儀非斷律儀，應作四句。</s>
</p><p id="346">
<s id="346:1">第一句者，除未至定九無間道有漏律儀，所餘有漏靜慮律儀。</s>
</p><p id="347">
<s id="347:1">第二句者，依未至定九無間道無漏律儀。</s>
</p><p id="348">
<s id="348:1">第三句者，依未至定九無間道有漏律儀。</s>
</p><p id="349">
<s id="349:1">第四句者，除未至定九無間道無漏律儀所餘一切無漏律儀。</s>
</p><p id="350">
<s id="350:1">如是或有無漏律儀非斷律儀，應作四句，准前四句如應當知。</s>
</p><p id="351">
<s id="351:1">若爾世尊所說略戒：</s>
</p><p id="352">
<s id="352:1">身律儀善哉  </s>
</p><p id="353">
<s id="353:1">善哉語律儀</s>
</p><p id="354">
<s id="354:1">意律儀善哉  </s>
</p><p id="355">
<s id="355:1">善哉遍律儀</s>
</p><p id="356">
<s id="356:1">又契經說：應善守護應善安住眼根律儀。</s>
</p><p id="357">
<s id="357:1">此意根律儀以何為自性，</s>
<s id="357:2">此二自性非無表色。</s>
</p><p id="358">
<s id="358:1">若爾是何？</s>
</p><p id="359">
<s id="359:1">頌曰：正知正念合，名意根律儀</s>
</p><p id="360">
<s id="360:1">論曰：為顯如是二種律儀俱以正知正念為體故，列名已復說合言，謂意律儀慧念為體，即合二種為根律儀，故離合言顯勿如次。</s>
</p><p id="361">
<s id="361:1">今應思擇，表及無表誰成就何？齊何時分？且辯成無表律儀不律儀。</s>
</p><p id="362">
<s id="362:1">頌曰：住別解無表，未捨恒成現，剎那後成過，不律儀亦然，得靜慮律儀，恒成就過未，聖初除過去，住定道成中</s>
</p><p id="363">
<s id="363:1">論曰：住別解脫補特伽羅，未捨以來恒成現世，此別解脫律儀無表。</s>
</p><p id="364">
<s id="364:1">初剎那後亦成過去，前未捨言遍流至後，無散無表有成未來，不隨心色勢微劣故，</s>
<s id="364:2">如說安住別解律儀。</s>
</p><p id="365">
<s id="365:1">住不律儀應知亦爾，謂至未捨惡戒以來恒成現世，惡戒無表初剎那後亦成過去。</s>
</p><p id="366">
<s id="366:1">諸有獲得靜慮律儀，乃至未捨恒成過未。</s>
</p><p id="367">
<s id="367:1">餘生所失過去定律儀，今初剎那必還得彼故。</s>
</p><p id="368">
<s id="368:1">一切聖者無漏律儀，過去未來亦恒成就，</s>
<s id="368:2">有差別者，謂初剎那必成未來非成過去，此類聖道先未起故。</s>
</p><p id="369">
<s id="369:1">若有現住靜慮彼道，如次成現在靜慮道律儀，非出觀時有成現在。</s>
</p><p id="370">
<s id="370:1">已辯安住善惡律儀。</s>
</p><p id="371">
<s id="371:1">住中云何？</s>
</p><p id="372">
<s id="372:1">頌曰：住中有無表，初成中後二</s>
</p><p id="373">
<s id="373:1">論曰：言住中者，謂非律儀非不律儀。</s>
</p><p id="374">
<s id="374:1">彼所起業未必一切皆有無表，若有無表即是善戒或是惡戒種類所攝，彼初剎那但成現在。</s>
</p><p id="375">
<s id="375:1">然現在世處過未中。</s>
</p><p id="376">
<s id="376:1">故以成中說成現在，初剎那後未捨以來，恒成過現二世無表。</s>
</p><p id="377">
<s id="377:1">若有安住律不律儀，亦有成惡善無表不？</s>
</p><p id="378">
<s id="378:1">設有成就，為經幾時？</s>
</p><p id="379">
<s id="379:1">頌曰：住律不律儀，起染淨無表，初成中後二，至染淨勢終</s>
</p><p id="380">
<s id="380:1">論曰：若住律儀由勝煩惱作殺縛等諸不善業，由此便發不善無表。</s>
</p><p id="381">
<s id="381:1">住不律儀，由淳淨信，作禮佛等諸勝善業，由此亦發諸善無表。</s>
</p><p id="382">
<s id="382:1">乃至此二心未斷來，所發無表恒時相續。</s>
</p><p id="383">
<s id="383:1">然其初念唯成現在，</s>
<s id="383:2">自茲以後通成過現。</s>
</p><p id="384">
<s id="384:1">已辯無表。成表云何？</s>
</p><p id="385">
<s id="385:1">頌曰：表正作成中，後成過非未，有覆及無覆，唯成就現在</s>
</p><p id="386">
<s id="386:1">論曰：諸有安住律不律儀及住中者，乃至正作諸表業來恒成現表。</s>
</p><p id="387">
<s id="387:1">初剎那後至未捨來恒成過去。</s>
</p><p id="388">
<s id="388:1">必無成就未來表者</s>
</p><p id="389">
<s id="389:1">如無表釋，有覆無覆二無記表，定無有能成就過未。</s>
</p><p id="390">
<s id="390:1">法力既劣得力亦微，是故無能逆追成者。</s>
</p><p id="391">
<s id="391:1">此法力劣誰之所為？</s>
<s id="391:2">是心所為。</s>
</p><p id="392">
<s id="392:1">若爾有覆無記心等勿成過未。</s>
</p><p id="393">
<s id="393:1">此責非理，表昧鈍故，依他起故，心等不然。</s>
</p><p id="394">
<s id="394:1">無記表業從劣心起，其力倍劣彼能起心，故表與心成有差別。</s>
</p><p id="395">
<s id="395:1">如前所說住不律儀。此不律儀名差別者。</s>
</p><p id="396">
<s id="396:1">頌曰：惡行惡戒業，業道不律儀</s>
</p><p id="397">
<s id="397:1">論曰：此惡行等五種異名，是不律儀名之差別。</s>
</p><p id="398">
<s id="398:1">是諸智者所訶厭故，果非愛故立惡行名。</s>
<s id="398:2">障淨尸羅故名惡戒。</s>
</p><p id="399">
<s id="399:1">身語所造故名為業，</s>
<s id="399:2">根本所攝故名業道，</s>
<s id="399:3">不禁身語名不律儀。</s>
</p><p id="400">
<s id="400:1">然業道名唯目初念，通初後位立餘四名，或成表業非無表等，應作四句。</s>
</p><p id="401">
<s id="401:1">其事云何？</s>
</p><p id="402">
<s id="402:1">頌曰：成表非無表，住中劣思作，捨未生表聖，成無表非表</s>
</p><p id="403">
<s id="403:1">論曰：唯成就表非無表者，謂住非律儀非不律儀，以微劣思造善造惡，唯發表業尚無無表。</s>
</p><p id="404">
<s id="404:1">況無記思所發表業，</s>
<s id="404:2">除有依福及成業道。</s>
</p><p id="405">
<s id="405:1">唯成無表非表業者，謂易生聖補特伽羅，表業未生或生已捨，</s>
</p><p id="406">
<s id="406:1">俱成非句如應當知。</s>
</p><p id="407">
<s id="407:1">說住律儀不律儀等成就表業無表業已。</s>
</p><p id="408">
<s id="408:1">此諸律儀由何而得？</s>
</p><p id="409">
<s id="409:1">頌曰：定生得定地，彼聖得道生，別解脫律儀，得由他教等</s>
</p><p id="410">
<s id="410:1">論曰：靜慮律儀由得有漏根本近分靜慮地心，爾時便得，與心俱故。</s>
</p><p id="411">
<s id="411:1">無漏律儀由得無漏根本近分靜慮地心，爾時便得，亦心俱故。</s>
</p><p id="412">
<s id="412:1">彼聲為顯前靜慮心，復說聖言簡取無漏，六靜慮地有無漏心，謂未至中間及四根本定，非三近分，如後當辯。</s>
</p><p id="413">
<s id="413:1">別解脫律儀由他教等得，能教他者說名為他，從如是他教力發戒，故說此戒由他教得。</s>
</p><p id="414">
<s id="414:1">此復二種，謂從僧伽補特伽羅有差別故，從僧伽得者，謂苾芻苾芻尼及正學戒。從補特伽羅得者，謂餘五種戒。</s>
</p><p id="415">
<s id="415:1">諸毘柰耶毘婆沙師說：有十種得具戒法，為攝彼故復說等言。</s>
</p><p id="416">
<s id="416:1">何者為十？一由自然，謂佛獨覺。</s>
</p><p id="417">
<s id="417:1">二由得入正性離生，謂五苾芻。</s>
</p><p id="418">
<s id="418:1">三由佛命善來苾芻，謂耶舍等。</s>
</p><p id="419">
<s id="419:1">四由信受佛為大師，謂大迦葉。</s>
</p><p id="420">
<s id="420:1">五由善巧酬答所問，謂蘇陀夷。</s>
</p><p id="421">
<s id="421:1">六由敬受八尊重法，謂大生主。</s>
</p><p id="422">
<s id="422:1">七由遣使，謂法授尼。</s>
</p><p id="423">
<s id="423:1">八由持律為第五人，謂於邊國。</s>
</p><p id="424">
<s id="424:1">九由十眾，謂於中國。</s>
</p><p id="425">
<s id="425:1">十由三說歸佛法僧，謂六十賢部共集受具戒。</s>
</p><p id="426">
<s id="426:1">如是所得別解律儀，非必定依表業而發。</s>
</p><p id="427">
<s id="427:1">又此所說別解律儀，應齊幾時要期而受？</s>
</p><p id="428">
<s id="428:1">頌曰：別解脫律儀，盡壽或晝夜</s>
</p><p id="429">
<s id="429:1">論曰：七眾所持別解脫戒，</s>
<s id="429:2">唯應盡壽要期而受。</s>
</p><p id="430">
<s id="430:1">近住所持別解脫戒，唯一晝夜要期而受，此時定爾。</s>
</p><p id="431">
<s id="431:1">所以者何？</s>
</p><p id="432">
<s id="432:1">戒時邊際但有二種，一壽命邊際，二晝夜邊際。</s>
</p><p id="433">
<s id="433:1">重說晝夜為半月等。</s>
</p><p id="434">
<s id="434:1">時名是何法？</s>
</p><p id="435">
<s id="435:1">謂諸行增語，於四洲中光位闇位如其次第立晝夜名。</s>
</p><p id="436">
<s id="436:1">二邊際中盡壽可爾，於命終後雖有要期而不能生別解脫戒，依身別故，</s>
<s id="436:2">別依身中無加行故無憶念故。</s>
</p><p id="437">
<s id="437:1">一晝夜後或五戒十晝夜等中受近住戒，何法為障令彼眾多近住律儀非亦得起，必應有法能為障礙。</s>
</p><p id="438">
<s id="438:1">以薄伽梵於契經中說近住律儀唯一晝夜故。</s>
</p><p id="439">
<s id="439:1">於如是義應共尋思，</s>
<s id="439:2">為佛正觀一晝夜後理無容起近住律儀，故於經中說一晝夜？</s>
</p><p id="440">
<s id="440:1">為觀所化根難調者，旦應授與一晝夜戒？</s>
</p><p id="441">
<s id="441:1">依何理教作如是言？過此戒生不違理故。</s>
</p><p id="442">
<s id="442:1">毘婆沙者作如是言，曾無契經說過晝夜有別受得近住律儀，是故我宗不許斯義。</s>
</p><p id="443">
<s id="443:1">依何邊際得不律儀？</s>
</p><p id="444">
<s id="444:1">頌曰：惡戒無晝夜，謂非如善受</s>
</p><p id="445">
<s id="445:1">論曰：要期盡壽造諸惡業得不律儀，非一晝夜如近住戒。</s>
</p><p id="446">
<s id="446:1">所以者何？</s>
</p><p id="447">
<s id="447:1">謂此非如善戒受故。</s>
</p><p id="448">
<s id="448:1">謂必無有立限對師受不律儀如近住戒我一晝夜定受不律儀，此是智人所訶厭業故。</s>
</p><p id="449">
<s id="449:1">若爾亦無有立限對師我乃至命終定受惡戒，勿盡形壽得不律儀。</s>
</p><p id="450">
<s id="450:1">雖無對師要期盡壽作諸惡業，由起畢竟壞善意樂得不律儀，非起暫時壞善意樂，無師令彼得不律儀，故不律儀無一晝夜。</s>
</p><p id="451">
<s id="451:1">然近住戒由現對師要期受力，雖無畢竟壞惡意樂，而得律儀。</s>
</p><p id="452">
<s id="452:1">設有對師要期暫受不律儀者，亦必應得，</s>
<s id="452:2">然未曾見故不立有。</s>
</p><p id="453">
<s id="453:1">經部師說如善律儀無別實物名為無表，此不律儀亦應非實，即欲造惡不善意樂相續不捨名不律儀。</s>
</p><p id="454">
<s id="454:1">由此後時善心雖起而名成就不律儀者，以不捨此阿世耶故。</s>
</p><p id="455">
<s id="455:1">說一晝夜近住律儀，欲正受時當如何受？</s>
</p><p id="456">
<s id="456:1">頌曰：近住於晨旦，下座從師受，隨教說具支，離嚴飾晝夜</s>
</p><p id="457">
<s id="457:1">論曰：【-B1近住律儀於晨旦受，謂受此戒要日出時，此戒要經一晝夜故。】【-B2諸有先作如是要期，謂我恒於月八日等必當受此近住律儀。若旦有礙緣齋竟亦得受。】言下座者，謂在師前居卑劣座，或蹲或跪曲躬合掌，</s>
<s id="457:2">唯除有病，</s>
<s id="457:3">若不恭敬不發律儀。</s>
</p><p id="458">
<s id="458:1">【-B3此必從師無容自受，以後若遇諸犯戒緣，由愧戒師能不違犯。】受此戒者應隨師教受者後說，勿前勿俱，如是方成從師教受，異此授受二俱不成。具受八支方成近住，隨有所闕近住不成。</s>
</p><p id="459">
<s id="459:1">受此律儀必離嚴飾，憍逸處故，常嚴身具不必須捨，緣彼不能生甚憍逸如新異故。</s>
</p><p id="460">
<s id="460:1">【+B1近住律儀於晨旦受，謂受此戒要日出時，此戒要經一晝夜故。】</s>
</p><p id="461">
<s id="461:1">受此律儀必須晝夜，謂至明旦日初出時，若不如斯依法受者，但生妙行不得律儀。</s>
</p><p id="462">
<s id="462:1">【+B2諸有先作如是要期，謂我恒於月八日等必當受此近住律儀。若旦有礙緣齋竟亦得受。】</s>
</p><p id="463">
<s id="463:1">【+B3此必從師無容自受，</s>
<s id="463:2">以後若遇諸犯戒緣，由愧戒師能不違犯。】</s>
</p><p id="464">
<s id="464:1">又若如斯盡晝夜受，具制屠獵姦盜有情，近住律儀深成有用。</s>
</p><p id="465">
<s id="465:1">言近住者，謂此律儀近阿羅漢住，</s>
<s id="465:2">以隨學彼故。</s>
</p><p id="466">
<s id="466:1">有說：此近盡壽戒住，如是律儀或名長養。</s>
</p><p id="467">
<s id="467:1">長養薄少善根有情，令其善根漸增多故。</s>
<s id="467:2">如有頌言：由此能長養，自他善淨心，是故薄伽梵，說此名長養。</s>
</p><p id="468">
<s id="468:1">何緣受此必具八支？</s>
</p><p id="469">
<s id="469:1">頌曰：戒不逸禁支，四一三如次，為防諸性罪，失念及憍逸</s>
</p><p id="470">
<s id="470:1">論曰：八中前四是尸羅支，謂離殺生至虛誑語，由此四種離性罪故。</s>
</p><p id="471">
<s id="471:1">次有一種是不放逸支，謂離飲諸酒，生放逸處，雖受尸羅若飲諸酒則心放逸，犯尸羅故。</s>
</p><p id="472">
<s id="472:1">後有三種是禁約支，謂離塗飾香鬘乃至食非時食，以能隨順厭離心故。</s>
</p><p id="473">
<s id="473:1">何緣具受如是三支？</s>
</p><p id="474">
<s id="474:1">若不具支便不能離性罪失念憍逸過失，謂初離殺至虛誑語，能防性罪，離貪瞋癡所起殺等諸惡業故，次離飲酒能防失念，以飲酒時能令忘失應不應作諸事業故。</s>
</p><p id="475">
<s id="475:1">後離三種能防憍逸，以若受用種種香鬘高廣床座習近歌舞心便憍舉，尋即毀戒，由遠彼故心便離憍。</s>
</p><p id="476">
<s id="476:1">若有能持依時食者，以能遮止恒食時故，便憶自受近住律儀，能於世間深生厭離。</s>
</p><p id="477">
<s id="477:1">若非時食二事俱無，數食能令心縱逸故，有餘師說：離非時食名為齋體，餘有八種說名齋支，塗飾香鬘舞歌觀聽分為二故。</s>
</p><p id="478">
<s id="478:1">若作此執便違契經，經中說離非時食已，便作是說：此第八支我今隨聖阿羅漢學，隨行隨作。</s>
</p><p id="479">
<s id="479:1">若爾有何別齋體，而說此八名齋支，總摽齋號別說為支，以別成總得支名故，</s>
<s id="479:2">如車眾分及四支軍五支散等，齋戒八支應知亦爾。</s>
</p><p id="480">
<s id="480:1">毘婆沙師作如是說：離非時食是齋亦齋支，所餘七支是齋支非齋，</s>
<s id="480:2">如正見是道亦道支，餘七支是道支非道，</s>
<s id="480:3">擇法覺是覺亦覺支，餘六支是覺支非覺，</s>
<s id="480:4">三摩地是靜慮亦靜慮支，所餘支是靜慮支非靜慮。</s>
</p><p id="481">
<s id="481:1">如是所說不應正理，不可正見等即正見等支。</s>
</p><p id="482">
<s id="482:1">若謂前生正見等為後生正見等支，</s>
<s id="482:2">則初剎那聖道等應不具有八支等。</s>
</p><p id="483">
<s id="483:1">為唯近事得受近住？為餘亦有受近住耶？</s>
</p><p id="484">
<s id="484:1">頌曰：近住餘亦有，不受三歸無</s>
</p><p id="485">
<s id="485:1">論曰：諸有未受近事律儀，一晝夜中歸依三寶，</s>
<s id="485:2">說三歸已受近住戒，彼亦受得近住律儀，異此則無，</s>
<s id="485:3">除不知者。</s>
</p><p id="486">
<s id="486:1">如契經說：佛告大名，諸有在家白衣男子男根成就，</s>
<s id="486:2">歸佛法僧起殷淨心，</s>
<s id="486:3">發誠諦語自稱我是鄔波索迦，願尊憶持慈悲護念，齊是名曰鄔波索迦。為但受三歸即成近事？外國諸師說：唯此即成。</s>
</p><p id="487">
<s id="487:1">迦濕彌羅國諸論師言：離近事律儀則非近事。</s>
</p><p id="488">
<s id="488:1">若爾應與此經相違，此不相違，已發戒故。何時發戒？</s>
</p><p id="489">
<s id="489:1">頌曰：稱近事發戒，說如苾芻等</s>
</p><p id="490">
<s id="490:1">論曰：起殷淨心發誠諦語自稱我是鄔波索迦，願尊憶持慈悲護念，爾時即發近事律儀，稱近事等言便發律儀故。</s>
<s id="490:2">以經復說我從今時乃至命終捨生言故。</s>
<s id="490:3">此經意說捨殺生等，略去殺等但說捨生。</s>
</p><p id="491">
<s id="491:1">故於前時已得五戒，彼雖已得近事律儀，為令了知所應學處故，復為說離殺生等五種戒相令識堅持。</s>
</p><p id="492">
<s id="492:1">如得苾芻具足戒已，說重學處令識堅持，勤策亦然，</s>
<s id="492:2">此亦應爾，是故近事必具律儀。</s>
</p><p id="493">
<s id="493:1">頌曰：若皆具律儀，何言一分等，謂約能持說</s>
</p><p id="494">
<s id="494:1">論曰：若諸近事皆具律儀，</s>
<s id="494:2">何緣世尊言有四種，一能學一分，二能學少分，三能學多分，四能學滿分。</s>
</p><p id="495">
<s id="495:1">謂約能持故作是說：能持先所受故說能學言，不爾應言受一分等，理實約受等具律儀，以具律儀故名近事，</s>
<s id="495:2">如是所執違越契經。</s>
</p><p id="496">
<s id="496:1">如何違經？</s>
<s id="496:2">謂無經說自稱我是近事等言便發五戒，此經不說我從今者乃至命終捨生言故。</s>
</p><p id="497">
<s id="497:1">經如何說？</s>
</p><p id="498">
<s id="498:1">如大名經，唯此經中說近事相，餘經不爾故違越經。</s>
</p><p id="499">
<s id="499:1">然餘經說：我從今時乃至命終捨生歸淨，</s>
<s id="499:2">是歸三寶發誠信言，</s>
<s id="499:3">此中顯示以見諦者，由得證淨舉命自要，表於正法深懷愛重</s>
<s id="499:4">乃至為救自生命緣，終不捨於如來正法，非彼為欲說近事相。</s>
</p><p id="500">
<s id="500:1">故說如是捨生等言，設說亦非分明理教，誰能准此不明了文，便信前時已發五戒。</s>
</p><p id="501">
<s id="501:1">又約持犯戒說學一分等尚不應問，況應為答。</s>
</p><p id="502">
<s id="502:1">誰有已解近事律儀必具五支，而不能解於所學處持一非餘，乃至具持名一分等。</s>
</p><p id="503">
<s id="503:1">由彼未解近事律儀受量少多故應請問，凡有幾種鄔波索迦能學學處，答言：有四鄔波索迦，謂能學一分等，猶未能了，復問何名能學一分，乃至廣說。</s>
</p><p id="504">
<s id="504:1">若闕律儀得名近事，苾芻勤策闕亦應成。彼既不成，此亦應爾。</s>
</p><p id="505">
<s id="505:1">何緣近事乃至苾芻所受律儀支量定爾，</s>
<s id="505:2">由佛教力施設故然。</s>
</p><p id="506">
<s id="506:1">若爾何緣不許由佛教力施設雖闕律儀，而名近事非苾芻等。</s>
</p><p id="507">
<s id="507:1">迦濕彌羅國毘婆沙師，不許闕律儀得成近事。</s>
</p><p id="508">
<s id="508:1">此近事等一切律儀，由何得成下中上品？</s>
</p><p id="509">
<s id="509:1">頌曰：下中上隨心</s>
</p><p id="510">
<s id="510:1">論曰：八眾所受別解脫律儀，皆隨受心有下中上品，</s>
<s id="510:2">由如是理諸阿羅漢或有成就下品律儀，然諸異生或成上品。</s>
</p><p id="511">
<s id="511:1">為有但受近事律儀不受三歸成近事不？</s>
</p><p id="512">
<s id="512:1">不成近事，除有不知。</s>
</p><p id="513">
<s id="513:1">諸有歸依佛法僧者，為歸何等？</s>
</p><p id="514">
<s id="514:1">頌曰：歸依成佛僧，無學二種法，及涅槃擇滅，是說具三歸</s>
</p><p id="515">
<s id="515:1">論曰：歸依佛者，謂但歸依能成佛無學法，</s>
<s id="515:2">由彼勝故身得佛名，</s>
<s id="515:3">或由得彼法佛能覺一切。</s>
</p><p id="516">
<s id="516:1">何等名為佛無學法？</s>
</p><p id="517">
<s id="517:1">謂盡智等及彼隨行，</s>
<s id="517:2">非色等身，前後等故。</s>
</p><p id="518">
<s id="518:1">為歸一佛，一切佛耶？</s>
<s id="518:2">理實應言歸一切佛，以諸佛道相無異故。</s>
</p><p id="519">
<s id="519:1">歸依僧者，謂通歸依諸能成僧學無學法，</s>
<s id="519:2">由得彼故僧成八種補特伽羅，不可破故。</s>
</p><p id="520">
<s id="520:1">為歸一佛僧，一切佛僧耶？</s>
<s id="520:2">理實通歸一切佛僧，以諸僧道相無異故。</s>
</p><p id="521">
<s id="521:1">然契經說當來有僧汝應歸者，彼經但為顯示當來現見僧寶。</s>
</p><p id="522">
<s id="522:1">歸依法者，謂歸涅槃，此涅槃言唯顯擇滅，</s>
<s id="522:2">自他相續煩惱及苦寂滅一相，故通歸依。</s>
</p><p id="523">
<s id="523:1">若唯無學法即是佛者，如何於佛所惡心出血，但損生身成無間罪？</s>
</p><p id="524">
<s id="524:1">毘婆沙者作是釋言：壞彼所依彼隨壞故。</s>
</p><p id="525">
<s id="525:1">然尋本論不見有言唯無學法即名為佛。</s>
</p><p id="526">
<s id="526:1">但言無學法能成於佛，既不遮佛體亦攝依身，故於此中不容前難。</s>
</p><p id="527">
<s id="527:1">若異此者，應佛與僧住世俗心非僧非佛，</s>
<s id="527:2">又應唯執成苾芻戒即是苾芻。</s>
</p><p id="528">
<s id="528:1">然如有欲供養苾芻者，彼唯供養成苾芻尸羅，如是有欲歸依佛者，亦應但歸成佛無學法。</s>
</p><p id="529">
<s id="529:1">有餘師說：歸依佛者，總歸依如來十八不共法。</s>
</p><p id="530">
<s id="530:1">此能歸依何法為體？</s>
<s id="530:2">語表為體。</s>
</p><p id="531">
<s id="531:1">如是歸依以何為義？救濟為義，由彼為依能永解脫一切苦故。</s>
</p><p id="532">
<s id="532:1">如世尊言：</s>
</p><p id="533">
<s id="533:1">眾人怖所逼  </s>
</p><p id="534">
<s id="534:1">多歸依諸山</s>
</p><p id="535">
<s id="535:1">園苑及叢林  </s>
</p><p id="536">
<s id="536:1">孤樹制多等</s>
</p><p id="537">
<s id="537:1">此歸依非勝  </s>
</p><p id="538">
<s id="538:1">此歸依非尊</s>
</p><p id="539">
<s id="539:1">不因此歸依  </s>
</p><p id="540">
<s id="540:1">能解脫眾苦</s>
</p><p id="541">
<s id="541:1">諸有歸依佛  </s>
</p><p id="542">
<s id="542:1">及歸依法僧</s>
</p><p id="543">
<s id="543:1">於四聖諦中  </s>
</p><p id="544">
<s id="544:1">恒以慧觀察</s>
</p><p id="545">
<s id="545:1">知苦知苦集  </s>
</p><p id="546">
<s id="546:1">知永超眾苦</s>
</p><p id="547">
<s id="547:1">知八支聖道  </s>
</p><p id="548">
<s id="548:1">趣安隱涅槃</s>
</p><p id="549">
<s id="549:1">此歸依最勝  </s>
</p><p id="550">
<s id="550:1">此歸依最尊</s>
</p><p id="551">
<s id="551:1">必因此歸依  </s>
</p><p id="552">
<s id="552:1">能解脫眾苦</s>
</p><p id="553">
<s id="553:1">是故歸依普於一切受律儀處為方便門。</s>
</p><p id="554">
<s id="554:1">何緣世尊於餘律儀處立離非梵行為其所學，</s>
<s id="554:2">唯於近事一律儀中但制令其離欲邪行？</s>
</p><p id="555">
<s id="555:1">頌曰：邪行最可訶，易離得不作</s>
</p><p id="556">
<s id="556:1">論曰：唯欲邪行世極訶責，以能侵毀他妻等故，感惡趣故非非梵行，</s>
<s id="556:2">又欲邪行易遠離故，諸在家者耽著欲故離非梵行難可受持。</s>
</p><p id="557">
<s id="557:1">觀彼不能長時修學故不制彼離非梵行，又諸聖者於欲邪行一切定得不作律儀，經生聖者亦不行故。離非梵行則不如是，故於近事所受律儀但為制立離欲邪行。勿經生聖者犯近事律儀。</s>
</p><p id="558">
<s id="558:1">不作律儀謂定不作。</s>
</p><p id="559">
<s id="559:1">諸有先受近事律儀後娶妻妾，於彼妻妾先受戒時得律儀不？理實應得。勿但於一分得別解律儀。</s>
</p><p id="560">
<s id="560:1">若爾云何後非犯戒？</s>
</p><p id="561">
<s id="561:1">頌曰：得律儀如誓，非總於相續</s>
</p><p id="562">
<s id="562:1">論曰：如本受誓而得律儀。</s>
</p><p id="563">
<s id="563:1">本受誓云何？謂離欲邪行，</s>
<s id="563:2">非於一切有情相續言我皆當離非梵行。</s>
</p><p id="564">
<s id="564:1">由此普於有情相續唯得離欲邪行戒，非離非梵行律儀故後納妻妾非毀犯前戒。</s>
</p><p id="565">
<s id="565:1">何緣但制離虛誑語，非離間語等為近事律儀？</s>
</p><p id="566">
<s id="566:1">亦由前說三種因故，謂虛誑語最可訶故，諸在家者易遠離故，一切聖者得不作故，復有別因。</s>
</p><p id="567">
<s id="567:1">頌曰：以開虛誑語，便越諸學處</s>
</p><p id="568">
<s id="568:1">論曰：越諸學處被檢問時，若開虛誑語，便言我不作，因斯於戒多所違越，故佛為欲令彼堅持，於一切律儀制離虛誑語。</s>
</p><p id="569">
<s id="569:1">云何令彼若犯戒時便自發露能防後犯？復以何緣不於遠離遮罪建立近事律儀？</s>
</p><p id="570">
<s id="570:1">誰言此中不離遮罪？離何遮罪？謂離飲酒。</s>
</p><p id="571">
<s id="571:1">何緣於彼諸遮罪中不制離餘，唯遮飲酒？</s>
</p><p id="572">
<s id="572:1">頌曰：遮中唯離酒，為護餘律儀</s>
</p><p id="573">
<s id="573:1">論曰：諸飲酒者心多縱逸，不能守護諸餘律儀，故為護餘令離飲酒。</s>
</p><p id="574">
<s id="574:1">寧知飲酒遮罪攝耶？</s>
</p><p id="575">
<s id="575:1">由此中無性罪相故。</s>
</p><p id="576">
<s id="576:1">以諸性罪唯染心行，為療病時雖飲諸酒不為醉亂能無染心。</s>
</p><p id="577">
<s id="577:1">豈不先知酒能醉亂而故欲飲即是染心。</s>
</p><p id="578">
<s id="578:1">此非染心由自知量，為療病故分限而飲，不令醉亂，故非染心？</s>
</p><p id="579">
<s id="579:1">諸持律者言：飲酒是性罪，如彼尊者鄔波離言：我當如何供給病者？</s>
<s id="579:2">世尊告曰：唯除性罪餘隨所應皆可供給。然有染疾釋種須酒，世尊不開彼飲酒故。</s>
</p><p id="580">
<s id="580:1">又契經說：諸有苾芻稱我為師不應飲酒，乃至極少如一茅端所霑酒量亦不應飲，</s>
<s id="580:2">故知飲酒是性罪攝。</s>
</p><p id="581">
<s id="581:1">又諸聖者雖易多生亦不犯故，如殺生等。又經說是身惡行故。</s>
</p><p id="582">
<s id="582:1">對法諸師言非性罪，然為病者總開遮戒，</s>
<s id="582:2">復於異時遮飲酒者，為防因此犯性罪故，又令醉亂量無定限，</s>
<s id="582:3">故遮乃至飲茅端所霑量。</s>
</p><p id="583">
<s id="583:1">又一切聖皆不飲者，以諸聖者具慚羞故，飲酒能令失正念故，</s>
<s id="583:2">乃至少分亦不飲者，以如毒藥量無定故。</s>
</p><p id="584">
<s id="584:1">又經說是身惡行者，酒是一切放逸處故，由是獨立放逸處名，餘不立此名，皆是性罪故。</s>
</p><p id="585">
<s id="585:1">然說數習墮惡趣者，顯數飲酒能令身中諸不善法相續轉故，又能引發惡趣業故，或能令彼轉增盛故。</s>
</p><p id="586">
<s id="586:1">如契經說：窣羅迷麗耶末陀放逸處，依何義說？</s>
<s id="586:2">醞食成酒名為窣羅。</s>
<s id="586:3">醞餘物所成名迷麗耶酒。</s>
</p><p id="587">
<s id="587:1">即前二酒未熟已壞不能令醉不名末陀，若令醉時名末陀酒。</s>
</p><p id="588">
<s id="588:1">簡無用位重立此名，然以檳榔及稗子等亦能令醉，為簡彼故，須說窣羅迷麗耶酒。</s>
</p><p id="589">
<s id="589:1">雖是遮罪而令放逸廣造眾惡，為令殷重遮斷故說放逸處言：酒是放逸所依處故。</s>
</p><p id="590">
<s id="590:1">分別業品第四之三</s>
</p><p id="591">
<s id="591:1">此別解脫靜慮無漏三種律儀，從彼得一亦餘二不？</s>
</p><p id="592">
<s id="592:1">不爾。</s>
</p><p id="593">
<s id="593:1">云何？</s>
</p><p id="594">
<s id="594:1">頌曰：從一切二現，得欲界律儀，從根本恒時，得靜慮無漏</s>
</p><p id="595">
<s id="595:1">論曰：欲界律儀，謂別解脫，</s>
<s id="595:2">此從一切根本業道及從加行後起而得。</s>
</p><p id="596">
<s id="596:1">從二得者，謂從二類，即情非情性罪遮罪。</s>
</p><p id="597">
<s id="597:1">從現得者，謂從現世蘊處界得，非從去來，由此律儀有情處轉，</s>
<s id="597:2">去來非是有情處故。</s>
</p><p id="598">
<s id="598:1">若得靜慮無漏律儀，應知但從根本業道，尚不從彼加行後起得此律儀況從遮罪。</s>
</p><p id="599">
<s id="599:1">從恒時者，謂從過去現在未來蘊處界得。</s>
</p><p id="600">
<s id="600:1">由此差別應作四句，有蘊處界從彼唯得別解律儀非餘二等。</s>
</p><p id="601">
<s id="601:1">第一句者，謂從現世加行後起及諸遮罪。</s>
</p><p id="602">
<s id="602:1">第二句者，謂從去來根本業道。</s>
</p><p id="603">
<s id="603:1">第三句者，謂從現世根本業道。</s>
</p><p id="604">
<s id="604:1">第四句者，謂從去來加行後起。</s>
</p><p id="605">
<s id="605:1">非於正得善律儀時可有現世惡業道等，是故應言從現處得。</s>
</p><p id="606">
<s id="606:1">理應但說防護未來，定不應言防護過現。</s>
</p><p id="607">
<s id="607:1">諸有獲得律不律儀，從一切有情支因有異不？</s>
</p><p id="608">
<s id="608:1">此定有異相云何？</s>
</p><p id="609">
<s id="609:1">頌曰：律從諸有情，支因說不定，不律從一切，有情支非因</s>
</p><p id="610">
<s id="610:1">論曰：律儀定從一切有情得，無少分理。</s>
</p><p id="611">
<s id="611:1">支因說不定，支不定者，有從一切得謂苾芻律儀。</s>
</p><p id="612">
<s id="612:1">有從四支得謂所餘律儀，</s>
<s id="612:2">唯根本業道名律儀支故。</s>
</p><p id="613">
<s id="613:1">因不定者，謂或有義從一切因，或約餘義唯許從一。</s>
</p><p id="614">
<s id="614:1">從一切者，謂從無貪瞋癡，必俱起故。</s>
</p><p id="615">
<s id="615:1">唯從一者，謂從下中上心，不俱起故。</s>
</p><p id="616">
<s id="616:1">此中且就後三因說，或有一類住律儀者，於一切有情得律儀，非一切支非一切因，</s>
<s id="616:2">謂以下心或中或上，受近事勤策戒。</s>
</p><p id="617">
<s id="617:1">或有一類住律儀者，於一切有情得律儀，由一切支非一切因。</s>
<s id="617:2">謂以下心或中或上，受苾芻戒。</s>
</p><p id="618">
<s id="618:1">或有一類住律儀者，於一切有情得律儀，由一切支及一切因，</s>
<s id="618:2">謂以三心受近事勤策苾芻戒。</s>
</p><p id="619">
<s id="619:1">或有一類住律儀者，於一切有情得律儀，由一切因非一切支。</s>
</p><p id="620">
<s id="620:1">謂以三心受近事近住勤策戒。</s>
</p><p id="621">
<s id="621:1">無有不遍，於諸有情得律儀者，以於一切諸有情所住善意樂方得律儀，異則不然，以惡意樂不全息故。</s>
</p><p id="622">
<s id="622:1">若人不作五種定限方可受得別解律儀，</s>
<s id="622:2">謂有情支處時緣定，有情定者，念我唯於某類有情當離殺等。</s>
</p><p id="623">
<s id="623:1">言支定者，念我唯於某律儀支當持不犯。</s>
</p><p id="624">
<s id="624:1">言處定者，念我唯住某類方域當離殺等。</s>
</p><p id="625">
<s id="625:1">言時定者，念我唯於一月等時能離殺等。</s>
</p><p id="626">
<s id="626:1">言緣定者，念我唯除鬪戰等緣能離殺等。</s>
</p><p id="627">
<s id="627:1">如是受者不得律儀，但得律儀相似妙行。</s>
</p><p id="628">
<s id="628:1">於非所能境如何得律儀？</s>
<s id="628:2">由普於有情發起增上不損命意樂故得律儀。</s>
</p><p id="629">
<s id="629:1">毘婆沙師有作是說：若謂一向於所能境方可受得別解律儀，則此律儀應有增減，以所能境與非所能二類有情有轉易故，</s>
<s id="629:2">如是便有別解律儀離得捨緣有得捨過。</s>
</p><p id="630">
<s id="630:1">彼說不然，如生草等先無後起或起已枯，</s>
<s id="630:2">於彼律儀無增無減，能不能境所得律儀，境轉易時例亦應爾。</s>
</p><p id="631">
<s id="631:1">彼言不爾。所以者何？以諸有情前後性等草等前後性不同故。</s>
</p><p id="632">
<s id="632:1">若爾有情般涅槃已，如前性類今時既無，於彼律儀如何無減，</s>
<s id="632:2">故如是釋於理不然。</s>
</p><p id="633">
<s id="633:1">前所說因於理為善。</s>
</p><p id="634">
<s id="634:1">若爾前佛及所度生已涅槃者，後佛於彼既不發得別解律儀，如何尸羅無減前過？</s>
</p><p id="635">
<s id="635:1">以一切佛別解律儀皆從一切有情處得。</s>
<s id="635:2">設彼有情今猶在者，後佛從彼亦得律儀，故後尸羅無減前過。</s>
</p><p id="636">
<s id="636:1">已說從彼得諸律儀。</s>
</p><p id="637">
<s id="637:1">得不律儀定從一切有情業道，</s>
<s id="637:2">無少分境及不具支不律儀者。</s>
</p><p id="638">
<s id="638:1">此定無有由一切因，</s>
<s id="638:2">下品等心無俱起故。</s>
</p><p id="639">
<s id="639:1">若有一類由下品心得不律儀，</s>
<s id="639:2">後於異時由上品心斷眾生命，彼但成就下不律儀，</s>
<s id="639:3">亦成殺生上品表等，</s>
<s id="639:4">中品上品例此應知。</s>
</p><p id="640">
<s id="640:1">此中何名不律儀者，</s>
<s id="640:2">謂諸屠羊屠鷄屠猪捕鳥捕魚，</s>
<s id="640:3">獵獸劫盜魁膾典獄，</s>
<s id="640:4">縛龍煮狗及罝弶等，等言類顯王典刑罰及餘聽察斷罪等人，但恒有害心名不律儀者。</s>
</p><p id="641">
<s id="641:1">由彼一類住不律儀，或有不律儀名不律儀者。</s>
</p><p id="642">
<s id="642:1">言屠羊者，謂為活命要期盡壽恒欲害羊，</s>
<s id="642:2">餘隨所應當知亦爾。</s>
</p><p id="643">
<s id="643:1">遍於有情界得諸律儀其理可爾，由普欲利樂勝阿世耶而受得故。</s>
</p><p id="644">
<s id="644:1">非屠羊等不律儀人於己至親有損害意，乃至為救自身命緣亦不欲殺，</s>
<s id="644:2">如何可說普於一切得不律儀？</s>
<s id="644:3">由彼至親若為羊等於彼亦可有損害心，既知至親現非羊等，如何於彼可有害心。</s>
</p><p id="645">
<s id="645:1">又聖必無作羊等理，如何於彼得不律儀？</s>
</p><p id="646">
<s id="646:1">若觀未來羊等自體，於現相續得不律儀，是則羊等於未來世亦有至親及聖自體，於彼決定無損害心，是則應觀未來自體，不於現在得不律儀。</s>
</p><p id="647">
<s id="647:1">於羊等現身既有害意，如何不於彼得不律儀？</s>
<s id="647:2">於母等現身既無害意，如何亦於彼得不律儀？於等事中應求異理。</s>
</p><p id="648">
<s id="648:1">又屠羊等不律儀人，於一生中不與不取，</s>
<s id="648:2">於己妻妾住知足心。</s>
</p><p id="649">
<s id="649:1">瘂不能言無語四過，如何彼亦得具支不律儀，</s>
<s id="649:2">彼遍損善阿世耶故，雖瘂不言而身表語所欲說義故得具支。</s>
</p><p id="650">
<s id="650:1">若爾彼人或時先受二三學處，後但受殺，於餘不損善阿世耶，如何具發七支惡戒。</s>
</p><p id="651">
<s id="651:1">毘婆沙者作如是言：必無缺支及餘一分可得名住不律儀人。</s>
</p><p id="652">
<s id="652:1">經部諸師作如是說：隨所期限支具不具及全分一分皆得不律儀，律儀亦然，唯除八戒，</s>
<s id="652:2">由隨彼量善惡尸羅性相相違互相遮故。</s>
</p><p id="653">
<s id="653:1">已說從彼得不律儀。</s>
</p><p id="654">
<s id="654:1">得不律儀及餘無表，如何方便未說當說。</s>
</p><p id="655">
<s id="655:1">頌曰：諸得不律儀，由作及誓受，得所餘無表，由田受重行</s>
</p><p id="656">
<s id="656:1">論曰：諸不律儀由二因得，一者生在不律儀家，由初現行殺等加行。</s>
</p><p id="657">
<s id="657:1">二者雖復生在餘家，由初要期受殺等事，謂我當作如是事業，以求財物養活自身。</s>
</p><p id="658">
<s id="658:1">當於爾時便發惡戒，得餘無表由三種因，</s>
<s id="658:2">一者由田，謂於如是諸福田所施園林等，彼善無表初施便生，如說有依諸福業事。</s>
</p><p id="659">
<s id="659:1">二者由受，謂自誓言：若未禮佛不先食等。</s>
</p><p id="660">
<s id="660:1">或作誓限，於齋日月半月及年常施食施。</s>
</p><p id="661">
<s id="661:1">三由重行，謂起如是殷重作意行善行惡，由此三因起餘無表。</s>
</p><p id="662">
<s id="662:1">如是已說得律儀等。</s>
</p><p id="663">
<s id="663:1">捨律儀等未說當說，具云何捨別解律儀。</s>
</p><p id="664">
<s id="664:1">頌曰：捨別解調伏，由故捨命終，及二形俱生，斷善根夜盡，有說由犯重，餘說由法滅，伽濕彌羅說，犯二如負財</s>
</p><p id="665">
<s id="665:1">論曰：言調伏者意顯律儀，由此能令根調伏故。</s>
</p><p id="666">
<s id="666:1">唯除近住所餘七種別解律儀，由四緣捨：</s>
<s id="666:2">一由意樂對有解人發有表業捨學處故；</s>
<s id="666:3">二由棄捨眾同分故；</s>
<s id="666:4">三由二形俱時生故；</s>
<s id="666:5">四由所因善根斷故。</s>
</p><p id="667">
<s id="667:1">捨近住戒由前四緣及由夜盡，</s>
<s id="667:2">是故總說別解律儀由五緣捨。</s>
</p><p id="668">
<s id="668:1">何緣捨戒由此五緣，</s>
<s id="668:2">與受相違表業生故，</s>
<s id="668:3">所依捨故，</s>
<s id="668:4">所依變故，</s>
<s id="668:5">所因斷故，</s>
<s id="668:6">過期限故。</s>
</p><p id="669">
<s id="669:1">有餘部說：於四極重感墮罪中，若隨犯一亦捨勤策苾芻律儀。</s>
</p><p id="670">
<s id="670:1">有餘部言：由正法滅亦能令捨別解律儀，以法滅時一切學處結界羯磨皆止息故。</s>
</p><p id="671">
<s id="671:1">迦濕彌羅國毘婆沙師言：犯根本罪時不捨出家戒。</s>
</p><p id="672">
<s id="672:1">所以然者，</s>
</p><p id="673">
<s id="673:1">非犯一邊一切律儀應遍捨故。</s>
</p><p id="674">
<s id="674:1">非犯餘罪有斷尸羅。</s>
</p><p id="675">
<s id="675:1">然有二名，謂持犯戒，</s>
<s id="675:2">如有財者負他債時名為富人及負債者。</s>
</p><p id="676">
<s id="676:1">若於所犯發露悔除名具尸羅，不名犯戒，</s>
<s id="676:2">如還債已但名富人。</s>
</p><p id="677">
<s id="677:1">若爾何緣薄伽梵說犯四重者不名苾芻，不名沙門非釋迦子，破苾芻體害沙門性，壞滅墮落立他勝名，</s>
<s id="677:2">依勝義苾芻密意作是說。</s>
</p><p id="678">
<s id="678:1">此言兇勃，</s>
<s id="678:2">兇勃者何？</s>
<s id="678:3">謂於世尊了義所說以別義釋令成不了。</s>
</p><p id="679">
<s id="679:1">與多煩惱者為犯重罪緣。</s>
</p><p id="680">
<s id="680:1">寧知此言是了義說？</s>
</p><p id="681">
<s id="681:1">由律自釋有四苾芻：一名想苾芻，二自稱苾芻，三乞匃苾芻，四破惑苾芻。</s>
</p><p id="682">
<s id="682:1">此義中言非苾芻者，謂非白四羯磨受具足戒苾芻，</s>
<s id="682:2">非此苾芻先是勝義，後由犯重成非苾芻，故知此言是了義說。</s>
</p><p id="683">
<s id="683:1">然彼所說，非犯一邊一切律儀應遍捨者，彼言便是徵詰大師，大師此中立如是喻，如多羅樹若被斷頭必不復能生長廣大，諸苾芻等犯重亦然。</s>
</p><p id="684">
<s id="684:1">大師此中喻顯何義，</s>
<s id="684:2">意顯於戒隨犯一邊根本重罪，令餘所受必不復能生長廣大。</s>
</p><p id="685">
<s id="685:1">謂彼毀犯諸重罪時，違越苾芻根本行故，與極猛利無慚無愧共相應故，行根既斷，理應遍捨一切律儀。</s>
</p><p id="686">
<s id="686:1">又犯重人世尊不許食僧祇食下至一摶，踐毘訶羅一足跟地，擯出一切苾芻事業。</s>
</p><p id="687">
<s id="687:1">大師依彼說如是言：應速拔除稻禾稗莠，應速簡棄腐朽棟梁，應速簸颺種中穅秕，如是應速驅擯眾中。</s>
</p><p id="688">
<s id="688:1">實非苾芻稱苾芻者，彼苾芻體其相如何？隨相是何體必應有。</s>
</p><p id="689">
<s id="689:1">以世尊說准他當知有四沙門，更無第五，所言四者，一勝道沙門，二示道沙門，三命道沙門，四污道沙門。</s>
</p><p id="690">
<s id="690:1">雖有此說而彼唯有餘沙門相故名沙門，</s>
<s id="690:2">如被燒材假鸚鵡[此/束]涸池敗種火輪死人。</s>
</p><p id="691">
<s id="691:1">若犯重人非苾芻者，則應無有授學苾芻。</s>
</p><p id="692">
<s id="692:1">不說犯重人皆成他勝罪，但成他勝罪，定說非苾芻。</s>
</p><p id="693">
<s id="693:1">謂或有人相續殊勝，雖犯極重戒而非他勝罪，由彼無有一念覆心，法主世尊制立如是。</s>
</p><p id="694">
<s id="694:1">若犯他勝便非苾芻，何不重令出家受戒，</s>
<s id="694:2">由彼相續已為極重無慚愧懷，無力能發出家律儀，如蕉種故，非觀彼有苾芻律儀故，不重令出家受戒，所以然者，設彼後時謂是苾芻更捨所學亦不許彼重出家故，</s>
<s id="694:3">於此無義苦救何為。</s>
</p><p id="695">
<s id="695:1">若如是人猶有苾芻性，應自歸禮如是類苾芻。</s>
</p><p id="696">
<s id="696:1">正法滅時雖無一切結界羯磨及毘奈耶，未得律儀無新得理，而先得者無有捨義。</s>
</p><p id="697">
<s id="697:1">靜慮無漏二律儀等，云何當捨？</s>
</p><p id="698">
<s id="698:1">頌曰：捨定生善法，由易地退等，捨聖由得果，練根及退失</s>
</p><p id="699">
<s id="699:1">論曰：諸靜慮地所繫善法由二緣捨，</s>
<s id="699:2">一由易地，謂從下地生上地時，或上地沒來生下地，</s>
<s id="699:3">二由得退，謂從已獲勝定功德還退失時，等言為顯捨眾同分亦捨少分殊勝善根。</s>
</p><p id="700">
<s id="700:1">如色界中所有善法由易地退捨。</s>
</p><p id="701">
<s id="701:1">無色界亦然，唯無律儀與色界異。</s>
</p><p id="702">
<s id="702:1">無漏善法由三緣捨。</s>
</p><p id="703">
<s id="703:1">一由得果謂得果時捨前向道及果道故。</s>
</p><p id="704">
<s id="704:1">二由練根，謂練根位由得利道捨鈍道故。</s>
</p><p id="705">
<s id="705:1">三由退失，謂得退時退失果道勝果道故。</s>
</p><p id="706">
<s id="706:1">如是已說捨諸律儀，不律儀云何捨。</s>
</p><p id="707">
<s id="707:1">頌曰：捨惡戒由死，得戒二形生</s>
</p><p id="708">
<s id="708:1">論曰：諸不律儀由三緣捨。</s>
<s id="708:2">一者由死捨所依故。二由得戒，謂若受得別解律儀，或由獲得靜慮律儀惡戒便捨，由因緣力得律儀時，諸不律儀一切皆斷，以善惡戒其性相違，善戒於中勢力強故。三由相續二形俱生，以於爾時所依變故。</s>
</p><p id="709">
<s id="709:1">住惡戒者，雖或有時起不作思捨刀網等，若不受得諸善律儀，諸不律儀無容棄捨，譬如雖避發病因緣，不服良藥病終難愈。</s>
</p><p id="710">
<s id="710:1">不律儀者，受近住戒至夜盡位捨律儀時，為得不律儀，為名處中者？</s>
</p><p id="711">
<s id="711:1">有餘師說：得不律儀，惡阿世耶非永捨故，</s>
<s id="711:2">如停熱鐵赤滅青生。</s>
</p><p id="712">
<s id="712:1">有餘師言：若不更作無緣令彼得不律儀，以不律儀依表得故。</s>
</p><p id="713">
<s id="713:1">處中無表捨復云何？</s>
</p><p id="714">
<s id="714:1">頌曰：捨中由受勢，作事壽根斷</s>
</p><p id="715">
<s id="715:1">論曰：處中無表捨由六緣，一由受心斷壞故捨，謂捨所受，作是念言：我從今時棄先所受。</s>
</p><p id="716">
<s id="716:1">二由勢力斷壞故捨，謂由淨信煩惱勢力所引無表，彼二限勢若斷壞時無表便捨，如所放箭及陶家輪，弦等勢力盡時便止。</s>
</p><p id="717">
<s id="717:1">三由作業斷壞故捨，謂如所受後更不作。</s>
</p><p id="718">
<s id="718:1">四由事物斷壞故捨，事物者何？謂所捨施寺舍敷具制多園林，及所施為罝網等事。</s>
</p><p id="719">
<s id="719:1">五由壽命斷壞故捨，謂所依止有轉易故。</s>
</p><p id="720">
<s id="720:1">六由善根斷壞故捨，謂起加行斷善根時，便捨善根所引無表，欲非色善及餘一切非色染法捨，復云何？</s>
</p><p id="721">
<s id="721:1">頌曰：捨欲非色善，由根斷上生，由對治道生，捨諸非色染</s>
</p><p id="722">
<s id="722:1">論曰：欲界一切非色善法捨由二緣，一斷善根，二生上界。</s>
</p><p id="723">
<s id="723:1">三界一切非色染法捨由一緣，謂彼但由對治道起，若此品類能斷道生，當捨此中所有煩惱及彼助伴，非餘方便。</s>
</p><p id="724">
<s id="724:1">善惡律儀何有情有？</s>
</p><p id="725">
<s id="725:1">頌曰：惡戒人除北，二黃門二形，律儀亦在天，唯人具三種，生欲天色界，有靜慮律儀，無漏并無色，除中定無想</s>
</p><p id="726">
<s id="726:1">論曰：唯於人趣有不律儀。</s>
</p><p id="727">
<s id="727:1">然除北洲唯三方有，於三洲內，復除扇搋及半擇迦具二形者。</s>
</p><p id="728">
<s id="728:1">律儀亦爾，謂於人中除前所除，并天亦有，故於二趣容有律儀。</s>
</p><p id="729">
<s id="729:1">復以何緣知扇搋等所有相續非律儀依，由經律中有誠證故。</s>
</p><p id="730">
<s id="730:1">謂契經說：佛告大名，諸有在家白衣男子男根成就，歸佛法僧起殷淨心，發誠諦語自稱我是鄔波索迦，願尊憶持慈悲護念，齊是名曰鄔波索迦。</s>
</p><p id="731">
<s id="731:1">毘奈耶中亦作是說：汝應除棄此色類人，故知律儀非彼類有。</s>
</p><p id="732">
<s id="732:1">復由何理彼無律儀，由二所依所起煩惱於一相續俱增上故，於正思擇無堪能故，無有極重慚愧心故。</s>
</p><p id="733">
<s id="733:1">若爾何故無不律儀，彼於惡中心不定故，又若是處有善律儀，則惡律儀於彼亦有，由此二種相翻立故。</s>
</p><p id="734">
<s id="734:1">北俱盧人無受及定，及無造惡勝阿世耶，是故彼無善戒惡戒。</s>
</p><p id="735">
<s id="735:1">猛利慚愧惡趣中無，故律不律儀於彼亦非有，與勝慚愧相應相違，方有律儀不律儀故。</s>
</p><p id="736">
<s id="736:1">又扇搋等如醎鹵田故不能生善戒惡戒，世間現見諸醎鹵田，不能滋生嘉苗穢草。</s>
</p><p id="737">
<s id="737:1">若爾何故契經中言有卵生龍半月八日，每從宮出來至人間，求受八支近住齋戒？</s>
</p><p id="738">
<s id="738:1">此得妙行，非得律儀。</s>
</p><p id="739">
<s id="739:1">是故律儀唯人天有。</s>
</p><p id="740">
<s id="740:1">然唯人具三種律儀，謂別解脫靜慮無漏。</s>
</p><p id="741">
<s id="741:1">若生欲天及生色界，皆容得有靜慮律儀，生無色界彼必非有。</s>
</p><p id="742">
<s id="742:1">無漏律儀亦在無色，謂若生在欲界天中及生色界中，除中定無想皆容得有無漏律儀，生無色中唯得成就以無色故必不現起。</s>
</p><p id="743">
<s id="743:1">因辯諸業性相不同，當釋經中所摽諸業，</s>
<s id="743:2">且經中說：業有三種，善惡無記。其相云何？</s>
</p><p id="744">
<s id="744:1">頌曰：安不安非業，名善惡無記</s>
</p><p id="745">
<s id="745:1">論曰：如是名為善等業相，謂安隱業說名為善，能得可愛異熟涅槃，暫永二時濟眾苦故。</s>
</p><p id="746">
<s id="746:1">不安隱業名為不善，由此能招非愛異熟，與前安隱性相違故。</s>
</p><p id="747">
<s id="747:1">非前二業立無記名，不可記為善不善故，又經中說：業有三種，福非福等，其相云何？</s>
</p><p id="748">
<s id="748:1">頌曰：福非福不動，欲善業名福，不善名非福，上界善不動，約自地處所，業果無動故</s>
</p><p id="749">
<s id="749:1">論曰：欲界善業說名為福，招可愛果益有情故。諸不善業說名非福，招非愛果損有情故。</s>
</p><p id="750">
<s id="750:1">上二界善說名不動。</s>
</p><p id="751">
<s id="751:1">豈不世尊說下三定皆名有動。聖說此中有尋伺等名為動故。</s>
</p><p id="752">
<s id="752:1">由下三定有尋伺等災患未息故立動名，</s>
<s id="752:2">不動經中據能感得不動異熟說名不動。</s>
</p><p id="753">
<s id="753:1">如何有動定招無動異熟？雖此定中有災患動，而業對果非如欲界有動轉故立不動名。</s>
</p><p id="754">
<s id="754:1">謂欲界中餘趣處業，由別緣力異趣處受，</s>
</p><p id="755">
<s id="755:1">以或有業能感外內財位形量色力樂等。於</s>
</p><p id="756">
<s id="756:1">天等中此業應熟，由別緣力所引轉故。</s>
</p><p id="757">
<s id="757:1">於人等中此業便熟，色無色界餘地處業，無容轉令異地處受，業果處定立不動名。</s>
</p><p id="758">
<s id="758:1">又經中說：業有三種，順樂受等。其相云何？</s>
</p><p id="759">
<s id="759:1">頌曰：順樂苦非二，善至三順樂，諸不善順苦，上善順非二，餘說下亦有，由中招異熟，又許此三業，非前後熟故，順受總有五，謂自性相應，及所緣異熟，現前差別故</s>
</p><p id="760">
<s id="760:1">論曰：諸善業中始從欲界至第三靜慮名順樂受業，以諸樂受唯至此故，諸不善業名順苦受。</s>
</p><p id="761">
<s id="761:1">過三靜慮上地諸善業，說名為順不苦不樂受，此上都無苦樂受故。</s>
</p><p id="762">
<s id="762:1">非此諸業唯感受果，應知亦感彼受資糧，</s>
</p><p id="763">
<s id="763:1">受及資糧此中名受。</s>
</p><p id="764">
<s id="764:1">有餘師說：下諸地中亦有第三順非二業，由中定業招異熟故。</s>
</p><p id="765">
<s id="765:1">若異此者，中間定業應無異熟，或應無業，</s>
<s id="765:2">以無苦樂異熟果故。</s>
</p><p id="766">
<s id="766:1">有餘師說：此業能感根本地中樂根異熟。</s>
</p><p id="767">
<s id="767:1">有說：此業不感受果。</s>
</p><p id="768">
<s id="768:1">二說俱與本論相違。</s>
</p><p id="769">
<s id="769:1">故本論言：頗有業感心受異熟非身耶？</s>
</p><p id="770">
<s id="770:1">曰有，謂善無尋業。</s>
</p><p id="771">
<s id="771:1">又本論說：頗有三業非前非後受異熟耶？</s>
</p><p id="772">
<s id="772:1">曰有，謂順樂受業色，</s>
<s id="772:2">順苦受業心心所法，</s>
<s id="772:3">順不苦不樂受業心不相應行，乃至廣說。</s>
</p><p id="773">
<s id="773:1">由此證知下地亦有順非二業，</s>
<s id="773:2">非離欲界有此三業俱時熟故。</s>
</p><p id="774">
<s id="774:1">此業為善為不善耶？</s>
</p><p id="775">
<s id="775:1">是善而劣。</s>
</p><p id="776">
<s id="776:1">若爾便與所說相違。謂善至三名順樂受，得可愛果名為善業。</s>
</p><p id="777">
<s id="777:1">應知彼據多分為言。</s>
</p><p id="778">
<s id="778:1">此業與受體性既殊，如何說為順樂受等？</s>
</p><p id="779">
<s id="779:1">業與樂受體性雖殊，而能為因利益樂受。</s>
</p><p id="780">
<s id="780:1">或復此業是樂所受，彼樂如何能受於業。</s>
</p><p id="781">
<s id="781:1">樂是此業異熟果故。</s>
</p><p id="782">
<s id="782:1">或復彼樂是業所受，由此能受樂異熟故，如順浴散，此亦應然，是故名為順樂受業，順餘二業應知亦爾。</s>
</p><p id="783">
<s id="783:1">總說順受略有五種，一自性順受，謂一切受，如契經說：受樂受時如實了知受於樂受，乃至廣說。</s>
</p><p id="784">
<s id="784:1">二相應順受，謂一切觸，如契經說：順樂受觸，乃至廣說。</s>
</p><p id="785">
<s id="785:1">三所緣順受，謂一切境，</s>
<s id="785:2">如契經說：眼見色已，唯受於色不受色貪，乃至廣說，由色等是受所緣故。</s>
</p><p id="786">
<s id="786:1">四異熟順受，謂感異熟業，</s>
<s id="786:2">如契經說：順現受業，乃至廣說。</s>
</p><p id="787">
<s id="787:1">五現前順受，謂正現行受，如契經言：</s>
<s id="787:2">受樂受時二受便滅，乃至廣說。</s>
</p><p id="788">
<s id="788:1">非此樂受現在前時有餘受能受此樂受，但據樂受自體現前即說名為受於樂受，</s>
<s id="788:2">此中但說異熟順受，由業能招受異熟故。雖業與受體性有殊，而得名為順樂受等。</s>
</p><p id="789">
<s id="789:1">如是三業有定不定，其相云何？</s>
</p><p id="790">
<s id="790:1">頌曰：此有定不定，定三順現等，或說業有五，餘師說四句</s>
</p><p id="791">
<s id="791:1">論曰：此上所說順樂受等，應知各有定不定異，非定受故立不定名。</s>
</p><p id="792">
<s id="792:1">定復有三，一順現法受，二順次生受，三順後次受，</s>
<s id="792:2">此三定業并前不定總成四種。</s>
</p><p id="793">
<s id="793:1">或有欲令不定受業復有二種，謂於異熟有定不定，并定業三合成五種。</s>
</p><p id="794">
<s id="794:1">順現法受者，謂此生造即此生熟。</s>
</p><p id="795">
<s id="795:1">順次生受者，謂此生造第二生熟，順後次受者，謂此生造從第三生後次第熟。</s>
</p><p id="796">
<s id="796:1">有餘師說：順現法受業，餘生亦得熟，隨初熟位建立業名為順現等，勿強力業異熟果少。</s>
</p><p id="797">
<s id="797:1">毘婆沙師不許此義，以或有業果近非勝，或有相違，譬如外種經三半月葵便結實，要經六月麥方結實。</s>
</p><p id="798">
<s id="798:1">譬喻者說業有四句，一者有業於時分定異熟不定，謂順現等三非定得異熟。</s>
</p><p id="799">
<s id="799:1">二者有業於異熟定時分不定，謂不定業定得異熟。</s>
</p><p id="800">
<s id="800:1">三者有業於二俱定，謂順現等定得異熟。</s>
</p><p id="801">
<s id="801:1">四者有業於二俱不定，謂不定業非定得異熟。</s>
</p><p id="802">
<s id="802:1">彼說諸業總成八種，</s>
</p><p id="803">
<s id="803:1">謂順現受有定不定，乃至不定亦有二種，於此所說業差別中。</s>
</p><p id="804">
<s id="804:1">頌曰：四善容俱作，引同分唯三，諸處造四種，地獄善除現，堅於離染地，異生不造生，聖不造生後，并欲有頂退</s>
</p><p id="805">
<s id="805:1">論曰：順現法受等三業唯定并不定為四，是說為善，此中唯顯時定不定，釋經所說四業相故。</s>
</p><p id="806">
<s id="806:1">頗有四業俱時作耶？</s>
</p><p id="807">
<s id="807:1">容有，云何？遣三使已自行邪欲俱時究竟。</s>
</p><p id="808">
<s id="808:1">幾業能引眾同分耶？能引唯三，除順現受，現身同分先業引故。</s>
</p><p id="809">
<s id="809:1">何界何趣能造幾業？</s>
</p><p id="810">
<s id="810:1">諸界諸趣或善或惡，隨其所應皆容造四，總開如是若就別遮。</s>
</p><p id="811">
<s id="811:1">於地獄中善除順現，無愛果故餘皆得造。</s>
</p><p id="812">
<s id="812:1">不退姓名堅，彼於離染地，若異生類除順生受可造餘三。</s>
</p><p id="813">
<s id="813:1">聖者雙除順生順後可造餘二。</s>
</p><p id="814">
<s id="814:1">異生不退無次更生，後還生下，不退聖者必無還生下諸地故，隨所生地容造順現受，造不定業一切處無遮。</s>
</p><p id="815">
<s id="815:1">然諸聖者若於欲界及有頂處已得離染，雖有退墮而亦不造順生後業。</s>
</p><p id="816">
<s id="816:1">從彼退者必退果故，諸退果已必不命終，如後當辯。</s>
</p><p id="817">
<s id="817:1">住中有位亦造業耶？</s>
</p><p id="818">
<s id="818:1">亦造，云何？</s>
</p><p id="819">
<s id="819:1">頌曰：欲中有能造，二十二種業，皆順現受攝，類同分一故</s>
</p><p id="820">
<s id="820:1">論曰：於欲界中住中有位，容有能造二十二業。</s>
</p><p id="821">
<s id="821:1">謂中有位及處胎中，出胎以後各有五位，胎中五者，一羯剌藍，二頞部曇，三閉尸，四鍵南，五鉢羅奢佉。</s>
</p><p id="822">
<s id="822:1">胎外五者，一嬰孩，二童子，三少年，四中年，五老年。</s>
</p><p id="823">
<s id="823:1">住中有位能造中有乃至老年定不定業。</s>
</p><p id="824">
<s id="824:1">應知如是中有所造十一種定業，皆順現受攝。</s>
</p><p id="825">
<s id="825:1">由類同分無差別故，謂此中有位與自類十位，一眾同分一業引故。</s>
</p><p id="826">
<s id="826:1">由此不別說順中有受業，即順生等業所引故。</s>
</p><p id="827">
<s id="827:1">諸定受業其相云何？</s>
</p><p id="828">
<s id="828:1">頌曰：由重惑淨心，及是恒所造，於功德田起，害父母業定</s>
</p><p id="829">
<s id="829:1">論曰：若所造業，由重煩惱或淳淨心，或常所作，或於增上功德田起。</s>
</p><p id="830">
<s id="830:1">功德田者，謂佛法僧，或勝補特伽羅，謂得勝果勝定。</s>
</p><p id="831">
<s id="831:1">於此田所雖無重惑及淳淨心亦非常行，若善不善所起諸業。</s>
</p><p id="832">
<s id="832:1">或於父母隨輕重心行損害事，如是一切皆定業攝，餘非定受。</s>
</p><p id="833">
<s id="833:1">現法果業其相云何？</s>
</p><p id="834">
<s id="834:1">頌曰：由田意殊勝，及定招異熟，得永離地業，定招現法果</s>
</p><p id="835">
<s id="835:1">論曰：由田勝者，聞有苾芻於僧眾中作女人語，彼於現世轉作女人，此等傳聞其類非一。</s>
</p><p id="836">
<s id="836:1">由意勝者，聞有黃門救脫諸牛黃門事故，彼於現世轉作丈夫，此等傳聞事亦非一。</s>
</p><p id="837">
<s id="837:1">或生此地永離此地染，於此地中諸善不善業，於異熟定位不定者，</s>
</p><p id="838">
<s id="838:1">此業必能招現法果。</s>
</p><p id="839">
<s id="839:1">若有餘位順定受業，彼必定無永離染義。</s>
</p><p id="840">
<s id="840:1">必於餘位受異熟果。</s>
</p><p id="841">
<s id="841:1">若於異熟亦不定者，永離染故不受異熟。</s>
</p><p id="842">
<s id="842:1">何田起業定即受耶？</s>
</p><p id="843">
<s id="843:1">頌曰：於佛上首僧，及滅定無諍，慈見修道出，損益業即受</s>
</p><p id="844">
<s id="844:1">論曰：於如是類功德田中為善惡業定即受果，功德田者，謂佛上首僧，約補特伽羅差別有五，一從滅定出，謂此定中得心寂靜，此定寂靜似涅槃故，若從此定初起心時，如入涅槃還復出者。</s>
</p><p id="845">
<s id="845:1">二從無諍出，謂此定中有緣無量有情為境，增上利益意樂隨逐，出此定時，有為無量最勝功德所熏修身相續而轉。</s>
</p><p id="846">
<s id="846:1">三從慈定出，謂此定中有緣無量有情為境，增上安樂意樂隨逐，出此定時，有為無量最勝功德所熏修身相續而轉。</s>
</p><p id="847">
<s id="847:1">四從見道出，謂此道中永斷一切見所斷惑得勝轉依，從此出時淨身續起。</s>
</p><p id="848">
<s id="848:1">五從修道出，謂此道中永斷一切修所斷惑得勝轉依，從此出時淨身續起。</s>
</p><p id="849">
<s id="849:1">故說此五名功德田，若有於中為損益業，此業必定能招即果。</s>
</p><p id="850">
<s id="850:1">若從餘定餘果出時，由前所修定非殊勝修所斷惑未畢竟盡故彼相續非勝福田。</s>
</p><p id="851">
<s id="851:1">異熟果中受最為勝，今應思擇，</s>
<s id="851:2">於諸業中頗有唯招心受異熟，或招身受非心受耶？</s>
</p><p id="852">
<s id="852:1">亦有，云何？</s>
</p><p id="853">
<s id="853:1">頌曰：諸善無尋業，許唯感心受，惡唯感身受，是感受業異</s>
</p><p id="854">
<s id="854:1">論曰：善無尋業，謂從中定乃至有頂所有善業，於中能招受異熟者，應知但感心受非身。</s>
</p><p id="855">
<s id="855:1">身受必與尋伺俱故。</s>
</p><p id="856">
<s id="856:1">諸不善業能感受者。應知但感身受非心，</s>
<s id="856:2">以不善因苦受為果心俱苦受，決定名憂憂非異熟，如前已辯。</s>
</p><p id="857">
<s id="857:1">有情心狂何識因處？</s>
</p><p id="858">
<s id="858:1">頌曰：心狂唯意識，由業異熟生，及怖害違憂，除北洲在欲</s>
</p><p id="859">
<s id="859:1">論曰：有情心狂唯在意識，若在五識必無心狂，以五識身無分別故。</s>
</p><p id="860">
<s id="860:1">由五因故有情心狂，一由有情業異熟起，</s>
</p><p id="861">
<s id="861:1">謂由彼用藥物呪術令他心狂，</s>
<s id="861:2">或復令他飲非所欲若毒若酒，</s>
<s id="861:3">或現威嚴怖禽獸等，</s>
<s id="861:4">或放猛火焚燒山澤，</s>
<s id="861:5">或作坑穽陷墜眾生，</s>
<s id="861:6">或餘事業令他失念，由此業因於當來世感別異熟能令心狂。</s>
</p><p id="862">
<s id="862:1">二由驚怖，謂非人等現可怖形來相逼迫，有情見已遂致心狂。</s>
</p><p id="863">
<s id="863:1">三由傷害，謂因事業惱非人等由彼瞋故傷其支節遂致心狂。</s>
</p><p id="864">
<s id="864:1">四由乖違，謂由身內風熱痰界互相違反大種乖適故致心狂。</s>
</p><p id="865">
<s id="865:1">五由愁憂，謂因喪失親愛等事，愁毒纏懷心遂發狂，如婆私等。</s>
</p><p id="866">
<s id="866:1">若在意識方有心狂，復許心狂業異熟起。</s>
</p><p id="867">
<s id="867:1">如何心受非異熟耶？不說心狂是業異熟，但言是業異熟所生。</s>
</p><p id="868">
<s id="868:1">謂惡業因感不平等異熟大種，依此大種心便失念，故說為狂。</s>
</p><p id="869">
<s id="869:1">如是心狂對於心亂應作四句，</s>
</p><p id="870">
<s id="870:1">謂有心狂而非心亂，乃至廣說，狂非亂者，謂諸狂者不染污心。</s>
</p><p id="871">
<s id="871:1">亂非狂者，謂不狂者諸染污心。</s>
</p><p id="872">
<s id="872:1">狂亦亂者，謂諸狂者諸染污心。</s>
</p><p id="873">
<s id="873:1">非狂亂者，謂不狂者不染污心。</s>
</p><p id="874">
<s id="874:1">除北俱盧所餘欲界，諸有情類容有心狂，謂欲天心尚有狂者，況人惡趣得離心狂。</s>
</p><p id="875">
<s id="875:1">地獄恒狂，多苦逼故，謂諸地獄恒為種種異類苦具傷害末摩猛利難忍，苦受所逼</s>
<s id="875:2">尚不自識，況了是非。</s>
</p><p id="876">
<s id="876:1">故地獄中怨心傷歎，猖狂馳叫世傳有文，</s>
<s id="876:2">欲界聖中唯除諸佛，大種乖適容有心狂，無異熟生。</s>
</p><p id="877">
<s id="877:1">若有定業必應先受後方得聖，若非定業，由得聖故。</s>
</p><p id="878">
<s id="878:1">能令無果亦無驚怖，超五畏故。</s>
</p><p id="879">
<s id="879:1">亦無傷害以諸聖者無非人等憎嫌事故。</s>
</p><p id="880">
<s id="880:1">亦無愁憂證法性故。</s>
</p><p id="881">
<s id="881:1">又經中說：業有三種，謂曲穢濁。</s>
</p><p id="882">
<s id="882:1">其相云何？</s>
</p><p id="883">
<s id="883:1">頌曰：說曲穢濁業，依諂瞋貪生</s>
</p><p id="884">
<s id="884:1">論曰：身語意三各有三種，謂曲穢濁，如其次第應知依諂瞋貪所生，謂依諂生身語意業名為曲業，諂曲類故。</s>
</p><p id="885">
<s id="885:1">若依瞋生身語意業名為穢業，瞋穢類故。</s>
</p><p id="886">
<s id="886:1">若依貪生身語意業名為濁業，貪濁類故。</s>
</p><p id="887">
<s id="887:1">分別業品第四之四</s>
</p><p id="888">
<s id="888:1">又經中說：業有四種，謂或有業黑黑異熟，或復有業白白異熟，或復有業黑白黑白異熟，或復有業非黑非白無異熟能盡諸業。</s>
</p><p id="889">
<s id="889:1">其相云何？</s>
</p><p id="890">
<s id="890:1">頌曰：依黑黑等殊，所說四種業，惡色欲界善，能盡彼無漏，應知如次第，名黑白俱非</s>
</p><p id="891">
<s id="891:1">論曰：佛依業果性類不同所治能治殊說黑黑等四，諸不善業一向名黑，染污性故，異熟亦黑，不可意故。</s>
</p><p id="892">
<s id="892:1">色界善業一向名白，不雜惡故，</s>
<s id="892:2">異熟亦白，是可意故。</s>
</p><p id="893">
<s id="893:1">何故不言無色界善？</s>
</p><p id="894">
<s id="894:1">傳說若處有二異熟謂中生有，具三種業謂身語意，則說非餘。</s>
</p><p id="895">
<s id="895:1">然契經中有處亦說，</s>
</p><p id="896">
<s id="896:1">欲界善業名為黑白，惡所雜故，</s>
<s id="896:2">異熟亦黑白，非愛果雜故。</s>
</p><p id="897">
<s id="897:1">此黑白名依相續立，非據自性，所以者何？</s>
<s id="897:2">以無一業及一異熟是黑亦白，</s>
<s id="897:3">互相違故。</s>
</p><p id="898">
<s id="898:1">豈不惡業果善業果雜故，是則亦應名為白黑。</s>
</p><p id="899">
<s id="899:1">不善業果非必應為善業果雜，欲善業果必定應為惡業果雜，以欲界中惡勝善故。</s>
</p><p id="900">
<s id="900:1">諸無漏業能永斷盡前三。</s>
</p><p id="901">
<s id="901:1">業者名為非黑，不染污故。</s>
</p><p id="902">
<s id="902:1">亦名非白，以不能招白異熟故。</s>
</p><p id="903">
<s id="903:1">此非白言是密意說。</s>
</p><p id="904">
<s id="904:1">以佛於彼大空經中告阿難陀，諸無學法純善純白一向無罪。</s>
</p><p id="905">
<s id="905:1">本論亦言：云何白法？謂諸善法無覆無記。</s>
</p><p id="906">
<s id="906:1">無異熟者不墮界故，與流轉法性相違故。</s>
</p><p id="907">
<s id="907:1">諸無漏業為皆能盡前三業不？</s>
</p><p id="908">
<s id="908:1">不爾，</s>
</p><p id="909">
<s id="909:1">云何？</s>
</p><p id="910">
<s id="910:1">頌曰：四法忍離欲，前八無間俱，十二無漏思，唯盡純黑業，離欲四靜慮，第九無間思，一盡雜純黑，四令純白盡</s>
</p><p id="911">
<s id="911:1">論曰：於見道中四法智忍，及於修道離欲染位前八無間聖道俱行有十二思唯盡純黑。</s>
</p><p id="912">
<s id="912:1">離欲界染第九無間聖道俱行一無漏思，雙令黑白及純黑盡。</s>
</p><p id="913">
<s id="913:1">此時總斷欲界善故，亦斷第九不善業故，離四靜慮一一地染，第九無間道俱行無漏思，</s>
<s id="913:2">此四唯令純白業盡。</s>
</p><p id="914">
<s id="914:1">何緣諸地有漏善法，唯最後道能斷非餘？</s>
</p><p id="915">
<s id="915:1">以諸善法非自性斷，已斷有容現在前故。</s>
</p><p id="916">
<s id="916:1">然由緣彼煩惱盡時方說名為斷彼善法，爾時善法得離繫故，由此乃至緣彼煩惱餘一品在，斷義不成，善法爾時未離繫故。</s>
</p><p id="917">
<s id="917:1">頌曰：有說地獄受，餘欲業黑雜，有說欲見滅，餘欲業黑俱</s>
</p><p id="918">
<s id="918:1">論曰：有餘師說：順地獄受及欲界中順餘受業如次名為純黑雜業。</s>
</p><p id="919">
<s id="919:1">謂地獄異熟唯不善業感，故順彼受名純黑業。</s>
</p><p id="920">
<s id="920:1">唯除地獄餘欲界中異熟皆通善惡業感，故順彼受名黑白業。</s>
</p><p id="921">
<s id="921:1">有餘師說：欲見所斷及欲界中所有餘業，如次名為純黑俱業。</s>
</p><p id="922">
<s id="922:1">謂見所斷無善雜故名純黑業。</s>
</p><p id="923">
<s id="923:1">欲修所斷有善不善故名俱業。</s>
</p><p id="924">
<s id="924:1">又經中說有三牟尼，又經中言有三清淨，俱身語意，相各云何？</s>
</p><p id="925">
<s id="925:1">頌曰：無學身語業，即意三牟尼，三清淨應知，即諸三妙行</s>
</p><p id="926">
<s id="926:1">論曰：無學身語業名身語牟尼，</s>
<s id="926:2">意牟尼即無學意，非意業。</s>
</p><p id="927">
<s id="927:1">所以者何？</s>
</p><p id="928">
<s id="928:1">勝義牟尼唯心為體，謂由身語二業比知。</s>
</p><p id="929">
<s id="929:1">又身語業是遠離體，意業不然，無無表故由遠離義建立牟尼。</s>
</p><p id="930">
<s id="930:1">是故即心由身語業能有所離故名牟尼。</s>
</p><p id="931">
<s id="931:1">何故牟尼唯在無學。</s>
</p><p id="932">
<s id="932:1">以阿羅漢是實牟尼諸煩惱言永寂靜故。</s>
</p><p id="933">
<s id="933:1">諸身語意三種妙行名身語意三種清淨，暫永遠離一切惡行煩惱垢故名為清淨。</s>
</p><p id="934">
<s id="934:1">說此二者為息有情計邪牟尼邪清淨故，又經中說有三惡行。</s>
</p><p id="935">
<s id="935:1">又經中言有三妙行，俱身語意，相各云何？</s>
</p><p id="936">
<s id="936:1">頌曰：惡身語意業，說名三惡行，及貪瞋邪見，三妙行翻此</s>
</p><p id="937">
<s id="937:1">論曰：一切不善身語意業，如次名身語意惡行。</s>
</p><p id="938">
<s id="938:1">然意惡行復有三種，謂非意業貪瞋邪見，貪等離思別有體故。</s>
</p><p id="939">
<s id="939:1">譬喻者言：貪瞋邪見即是意業，故思經中說此三種為意業故。</s>
</p><p id="940">
<s id="940:1">若爾則應業與煩惱合成一體，許有煩惱即是意業斯有何失？</s>
</p><p id="941">
<s id="941:1">毘婆沙師說：彼非理若許爾者，便與眾多理教相違成大過失，然契經說是意業者，顯思以彼為門轉故。</s>
</p><p id="942">
<s id="942:1">由此能感非愛果故，是聰慧者所訶厭故，此行即惡，故名惡行。</s>
</p><p id="943">
<s id="943:1">三妙行者，翻此應知，謂身語意一切善業，非業無貪無瞋正見，正見邪見。</s>
</p><p id="944">
<s id="944:1">既無故思欲益他損他，如何成善惡？</s>
</p><p id="945">
<s id="945:1">能與損益為根本故。</s>
<s id="945:2">又經中言有十業道，或善或惡，其相云何？</s>
</p><p id="946">
<s id="946:1">頌曰：所說十業道，攝惡妙行中，麁品為其性，如應成善惡</s>
</p><p id="947">
<s id="947:1">論曰：於前所說，惡妙行中若麁顯易知攝為十業道，如應。</s>
</p><p id="948">
<s id="948:1">若善攝前妙行，不善業道攝前惡行，</s>
<s id="948:2">不攝何等惡妙行耶？</s>
</p><p id="949">
<s id="949:1">且不善中身惡業道，於身惡行不攝一分，謂加行後起餘不善身業，即飲諸酒執打縛等，以加行等非麁顯故。</s>
</p><p id="950">
<s id="950:1">若身惡行令他有情失命失財失妻妾等說為業道，令遠離故。</s>
</p><p id="951">
<s id="951:1">語惡業道於語惡行不攝加行後起及輕。</s>
</p><p id="952">
<s id="952:1">意惡業道於意惡行不攝惡思及輕貪等。</s>
</p><p id="953">
<s id="953:1">善業道中身善業道於身妙行不攝一分，謂加行後起及餘善身業，即離飲酒施供養等。</s>
</p><p id="954">
<s id="954:1">語善業道於語妙行不攝一分，謂愛語等。</s>
</p><p id="955">
<s id="955:1">意善業道於意妙行不攝一分，謂諸善思。</s>
</p><p id="956">
<s id="956:1">十業道中，前七業道為皆定有表無表耶？</s>
</p><p id="957">
<s id="957:1">不爾？云何？</s>
</p><p id="958">
<s id="958:1">頌曰：惡六定無表，彼自作婬二，善七受生二，定生唯無表</s>
</p><p id="959">
<s id="959:1">論曰：七惡業道中，六定有無表，謂殺生不與取虛誑語離間語麁惡語雜穢語，如是六種若遣他為，根本成時自表無故。</s>
</p><p id="960">
<s id="960:1">若有自作彼六業道，則六皆有表無表二，謂起表時彼便死等，後方死等與遣使同，根本成時唯無表故。</s>
</p><p id="961">
<s id="961:1">唯欲邪行必具二種，要是自身所究竟故，非遣他作，如自生喜。</s>
</p><p id="962">
<s id="962:1">七善業道若從受生，必皆具二，謂表無表，受生尸羅必依表故。</s>
</p><p id="963">
<s id="963:1">靜慮無漏所攝律儀名為定生，</s>
<s id="963:2">此唯無表，但依心力而得生故。</s>
</p><p id="964">
<s id="964:1">加行後起如根本耶，不爾，云何？</s>
</p><p id="965">
<s id="965:1">頌曰：加行定有表，無表或有無，後起此相違</s>
</p><p id="966">
<s id="966:1">論曰：業道加行必定有表，此位無表或有或無，若猛利纏淳淨心起則有無表，異此則無。</s>
</p><p id="967">
<s id="967:1">後起翻前，定有無表。</s>
  s</p><p id="968">
<s id="968:1">此位表業或有或無，</s>
<s id="968:2">謂若後時起隨前業，則有表業，異此便無。</s>
</p><p id="969">
<s id="969:1">於此義中如何建立加行根本後起位耶？</s>
</p><p id="970">
<s id="970:1">且不善中最初殺業，如屠羊者將行殺時，</s>
<s id="970:2">先發殺心從床而起，</s>
<s id="970:3">執持價直趣賣羊廛，</s>
<s id="970:4">[捐-口+左]觸羊身酬價捉取，</s>
<s id="970:5">牽還養飯將入屠坊，</s>
<s id="970:6">手執杖刀若打若刺，</s>
<s id="970:7">或一或再至命未終，如是皆名殺生加行。</s>
</p><p id="971">
<s id="971:1">隨此表業彼正命終，此剎那頃表無表業，是謂殺生根本業道。</s>
</p><p id="972">
<s id="972:1">由二緣故，令諸有情根本業道殺罪所觸，一由加行，二由果滿。</s>
</p><p id="973">
<s id="973:1">此剎那後殺無表業隨轉不絕名殺後起。</s>
</p><p id="974">
<s id="974:1">及於後時剝截治洗，若稱若賣或煮或食讚述其美表業剎那，如是亦名殺生後起。</s>
</p><p id="975">
<s id="975:1">餘六業道隨其所應三分不同，准例應說。</s>
</p><p id="976">
<s id="976:1">貪瞋邪見纔現在前，即說名為根本業道，故無加行後起差別。</s>
</p><p id="977">
<s id="977:1">此中應說：為所殺生住死有時能殺生者彼剎那頃表無表業即成業道，為死後耶？</s>
</p><p id="978">
<s id="978:1">若爾何失，二俱有過，若所殺生正住死有能殺生者業道即成，即能殺者與所殺生，俱時命終應成業道，然宗不許彼業道成。</s>
</p><p id="979">
<s id="979:1">若所殺生命終以後，能殺生者業道方成，是即不應先作是說，隨此表業彼正命終，此剎那頃表無表業，是謂殺生根本業道。</s>
</p><p id="980">
<s id="980:1">又應違害毘婆沙師釋本論中加行未息，謂本論說頗有已害生殺生未滅耶？</s>
</p><p id="981">
<s id="981:1">曰有，如已斷生命彼加行未息，</s>
<s id="981:2">毘婆沙者釋此文言：此中於後起以加行聲說，應言於根本說加行聲，許命終後根本未息故。</s>
</p><p id="982">
<s id="982:1">如無有過此中應說，此中說何名為無過，謂於根本說加行聲。</s>
</p><p id="983">
<s id="983:1">若爾于時所有表業如何可成根本業道，何為不成，以無用故。</s>
</p><p id="984">
<s id="984:1">無表於此有何用耶，故業道成非由有用，但由加行果圓滿時，此二俱成根本業道。</s>
</p><p id="985">
<s id="985:1">又諸業道展轉相望容有互為加行後起。</s>
</p><p id="986">
<s id="986:1">今且應說殺生業道以十業道為起加行。</s>
</p><p id="987">
<s id="987:1">謂如有人欲害怨敵，設諸謀計合搆殺緣，或殺眾生祈請助力。</s>
</p><p id="988">
<s id="988:1">或盜他物以資殺事，或婬彼婦令殺其夫。</s>
</p><p id="989">
<s id="989:1">或為乖離彼親友故起語四過令生猜阻，設有勢力無救護心，</s>
<s id="989:2">或於彼財心生貪著，</s>
<s id="989:3">或即於彼起瞋恚心，</s>
<s id="989:4">或起邪見長養殺業然後方殺，</s>
<s id="989:5">如是名為以十業道為殺加行，殺怨敵已復於後時誅其所親收其財物婬彼所愛，乃至復起貪瞋邪見，次第現前，此十名為殺生後起，所餘業道如應當知。</s>
</p><p id="990">
<s id="990:1">貪等不應能為加行，</s>
<s id="990:2">非唯心起加行即成，唯起心時未作事故。</s>
</p><p id="991">
<s id="991:1">又經中說：苾芻當知，殺有三種，一從貪生，二從瞋生，三從癡生，乃至邪見有三亦爾，</s>
<s id="991:2">此中應說：何相殺生名從貪生，問餘亦爾。</s>
</p><p id="992">
<s id="992:1">非諸業道一切皆由三根究竟，然其加行不與彼同，云何不同。</s>
</p><p id="993">
<s id="993:1">頌曰：加行三根起，彼無間生故，貪等三根生</s>
</p><p id="994">
<s id="994:1">論曰：不善業道加行生時，一一由三不善根起，依先等起故作是說。</s>
</p><p id="995">
<s id="995:1">殺生加行由貪起者，如有為欲得彼身分或為得財或為戲樂或為拔濟親友自身，從貪引起殺生加行。</s>
</p><p id="996">
<s id="996:1">從瞋起者，如為除怨發憤恚心起殺加行。</s>
</p><p id="997">
<s id="997:1">從癡起者，如有祠中謂是法心起殺加行，</s>
<s id="997:2">又諸王等依世法律，誅戮怨敵除剪凶徒，謂成大福起殺加行，</s>
<s id="997:3">又波剌私作如是說，父母老病若令命終得免困苦便生勝福。</s>
</p><p id="998">
<s id="998:1">又諸外道有作是言：蛇蠍蜂等為人毒害，若能殺者便生勝福。</s>
</p><p id="999">
<s id="999:1">羊鹿水牛及餘禽獸，本擬供食故殺無罪，又因邪見殺害眾生，此等加行皆從癡起。</s>
</p><p id="1000">
<s id="1000:1">偷盜加行從貪起者，謂隨所須起盜加行，</s>
<s id="1000:2">或為別利恭敬名譽，</s>
<s id="1000:3">或為救拔自身親友，從貪引起偷盜加行。</s>
</p><p id="1001">
<s id="1001:1">從瞋起者，謂為除怨發憤恚心起盜加行。</s>
</p><p id="1002">
<s id="1002:1">從癡起者，謂諸王等依世法律奪惡人財，謂法應爾無偷盜罪。</s>
</p><p id="1003">
<s id="1003:1">又婆羅門作如是說：世間財物於劫初時，大梵天王施諸梵志，於後梵志勢力微劣，為諸卑族侵奪受用。</s>
</p><p id="1004">
<s id="1004:1">今諸梵志於世他財若奪若偷，充衣充食或充餘用，或轉施他皆用己財無偷盜罪。</s>
</p><p id="1005">
<s id="1005:1">然彼取時有他物想，又因邪見盜他財物，皆名從癡起盜加行。</s>
</p><p id="1006">
<s id="1006:1">邪婬加行從貪起者，謂於他妻等起染著心，或為求他財名位恭敬，或為救拔自身他身，從貪著心起婬加行。</s>
</p><p id="1007">
<s id="1007:1">從瞋生者，謂為除怨發憤恚心起婬加行。</s>
</p><p id="1008">
<s id="1008:1">從癡生者，如波剌私讚於母等行非梵行，</s>
<s id="1008:2">又諸梵志讚牛祠中有諸女男受持牛禁吸水齧草或住或行，不簡親疎隨遇隨合。</s>
</p><p id="1009">
<s id="1009:1">又諸外道作如是言：一切女人如臼花果熟食階隥道路橋船，世間眾人應共受用，此等加行從癡所生。</s>
</p><p id="1010">
<s id="1010:1">虛誑語等語四業道從貪瞋生，類前應說。</s>
</p><p id="1011">
<s id="1011:1">然虛誑語所有加行從癡生者，如外論言：</s>
</p><p id="1012">
<s id="1012:1">若人因戲笑  </s>
</p><p id="1013">
<s id="1013:1">嫁娶對女王</s>
</p><p id="1014">
<s id="1014:1">及救命救財  </s>
</p><p id="1015">
<s id="1015:1">虛誑語無罪</s>
</p><p id="1016">
<s id="1016:1">又因邪見起虛誑語離間語等所有加行，當知一切從癡所生，又諸吠陀及餘邪論，皆雜穢語攝。</s>
</p><p id="1017">
<s id="1017:1">加行從癡生，貪瞋等三既無加行，如何可說從貪等生？</s>
</p><p id="1018">
<s id="1018:1">以從三根無間生故，可說貪等從三根生，謂或有時從貪無間生貪業道，從二亦然，瞋及邪見從三亦爾。</s>
</p><p id="1019">
<s id="1019:1">已說不善從三根生。</s>
</p><p id="1020">
<s id="1020:1">善復云何？</s>
</p><p id="1021">
<s id="1021:1">頌曰：善於三位中，皆三善根起</s>
</p><p id="1022">
<s id="1022:1">論曰：諸善業道所有加行根本後起，皆從無貪無瞋無癡善根所起，以善三位皆是善心所等起故，善心必與三種善根共相應故。</s>
</p><p id="1023">
<s id="1023:1">此善三位其相云何？謂遠離前不善三位離惡加行即善加行。</s>
</p><p id="1024">
<s id="1024:1">離惡根本即善根本，離惡後起即善後起。</s>
</p><p id="1025">
<s id="1025:1">且如勤策受具戒時，來入戒壇禮苾芻眾，</s>
<s id="1025:2">至誠發語請親教師，乃至一白二羯磨等，皆名為善業道加行。</s>
</p><p id="1026">
<s id="1026:1">第三羯磨竟一剎那中表無表業名根本業道。</s>
</p><p id="1027">
<s id="1027:1">從此以後至說四依及餘依前相續隨轉表無表業皆名後起。</s>
</p><p id="1028">
<s id="1028:1">如先所說，非諸業道一切皆由三根究竟，</s>
<s id="1028:2">何根究竟何業道耶？</s>
</p><p id="1029">
<s id="1029:1">頌曰：殺麁語瞋恚，究竟皆由瞋，盜邪行及貪，皆由貪究竟，邪見癡究竟，許所餘由三</s>
</p><p id="1030">
<s id="1030:1">論曰：惡業道中殺生麁語瞋恚業道由瞋究竟，要無所顧極麁惡心現在前時，此三成故。</s>
</p><p id="1031">
<s id="1031:1">諸不與取欲邪行貪，此三業道由貪究竟，要有所顧極染污心現在前時，此三成故。</s>
</p><p id="1032">
<s id="1032:1">邪見究竟要由愚癡，由上品癡現前成故。</s>
</p><p id="1033">
<s id="1033:1">虛誑離間雜穢語三許一一由三根究竟，以貪瞋等現在前時。</s>
</p><p id="1034">
<s id="1034:1">一一能令此三成故。</s>
</p><p id="1035">
<s id="1035:1">諸惡業道何處起耶？</s>
</p><p id="1036">
<s id="1036:1">頌曰：有情具名色，名身等處起</s>
</p><p id="1037">
<s id="1037:1">論曰：如前所說四節業道，三三一三隨其次第於有情等四處而生。謂殺等三有情處起。</s>
</p><p id="1038">
<s id="1038:1">偷盜等三眾具處起。</s>
</p><p id="1039">
<s id="1039:1">唯邪見一名色處起。</s>
</p><p id="1040">
<s id="1040:1">虛誑語等三名身等處起。</s>
</p><p id="1041">
<s id="1041:1">有起加行定欲殺他，而與所殺生俱死或前死亦得根本業道罪耶？</s>
</p><p id="1042">
<s id="1042:1">頌曰：俱死及前死，無根依別故</s>
</p><p id="1043">
<s id="1043:1">論曰：若能殺者與所殺生俱時命終，或在前死，彼定不得根本業道故。</s>
</p><p id="1044">
<s id="1044:1">有問言：頗有殺者起殺加行及令果滿而彼不為殺罪觸耶？曰有，云何？謂能殺者與所殺生俱死前死。</s>
</p><p id="1045">
<s id="1045:1">何緣如是？</s>
</p><p id="1046">
<s id="1046:1">以所殺生其命猶存不可令彼能殺生者成殺罪故，非能殺者其命已終可得殺罪，別依生故。</s>
</p><p id="1047">
<s id="1047:1">謂殺加行所依止身今已斷滅，雖有別類身同分生，非罪依止，</s>
<s id="1047:2">此曾未起殺生加行，成殺業道理不應然。</s>
</p><p id="1048">
<s id="1048:1">若有多人集為軍眾欲殺怨敵，或獵獸等，於中隨有一殺生時，何人得成殺生業道。</s>
</p><p id="1049">
<s id="1049:1">頌曰：軍等若同事，皆成如作者</s>
</p><p id="1050">
<s id="1050:1">論曰：於軍等中若隨有一作殺生事，如自作者一切皆成殺生業道，由彼同許為一事故。</s>
</p><p id="1051">
<s id="1051:1">如為一事展轉相教，故一殺生餘皆得罪，若有他力逼入此中，因即同心亦成殺罪，唯除若有立誓自要救自命緣，亦不行殺。雖由他力逼在此中，而無殺心故無殺罪。</s>
</p><p id="1052">
<s id="1052:1">今次應辯成業道相，謂齊何量名曰殺生，乃至齊何名為邪見，且先分別殺生相者。</s>
</p><p id="1053">
<s id="1053:1">頌曰：殺生由故思，他想不誤殺</s>
</p><p id="1054">
<s id="1054:1">論曰：要由先發欲殺故思於他有情他有情想作殺加行不誤而殺，謂唯殺彼不漫殺餘，齊此名為殺生業道。</s>
</p><p id="1055">
<s id="1055:1">有猶豫殺亦成殺生，謂彼先於所欲殺境心懷猶豫為生非生。</s>
</p><p id="1056">
<s id="1056:1">設復是生為彼非彼，後起決志若是若非我定當殺，由心無顧，若殺有情亦成業道。</s>
</p><p id="1057">
<s id="1057:1">於剎那滅蘊如何成殺生？</s>
</p><p id="1058">
<s id="1058:1">息風名生，依身心轉，若有令斷不更續生，</s>
<s id="1058:2">如滅燈光鈴聲名殺。</s>
</p><p id="1059">
<s id="1059:1">或復生者即是命根。</s>
</p><p id="1060">
<s id="1060:1">若有令斷不續名殺，謂以惡心隔斷他命，乃至一念應生不生，唯此非餘殺罪所觸。</s>
</p><p id="1061">
<s id="1061:1">此所斷命為屬於誰？</s>
</p><p id="1062">
<s id="1062:1">謂命若無彼便死者，既標第六非我而誰，破我論中當廣思擇。</s>
</p><p id="1063">
<s id="1063:1">故薄伽梵所說頌言：</s>
</p><p id="1064">
<s id="1064:1">壽煖及與識  </s>
</p><p id="1065">
<s id="1065:1">三法捨身時</s>
</p><p id="1066">
<s id="1066:1">所捨身僵仆  </s>
</p><p id="1067">
<s id="1067:1">如木無思覺</s>
</p><p id="1068">
<s id="1068:1">故有根身名有命者，無根名死，其理決然。</s>
</p><p id="1069">
<s id="1069:1">離繫者言：不思而殺亦得殺罪，</s>
<s id="1069:2">猶如觸火設不先思亦被燒害。</s>
</p><p id="1070">
<s id="1070:1">若爾汝等遇見他妻，或誤觸身亦應有罪。</s>
</p><p id="1071">
<s id="1071:1">又善心者拔離繫髮，或師慈心勸修苦行，或因施主宿食不消，此等皆應獲苦他罪。</s>
</p><p id="1072">
<s id="1072:1">又胎與母互為苦因，應母與胎有苦他罪。</s>
</p><p id="1073">
<s id="1073:1">又所殺者既與殺合，亦應如火能燒自依。</s>
</p><p id="1074">
<s id="1074:1">不應但令能殺得罪，又遣他殺殺罪應無，如火不燒教觸火者。</s>
</p><p id="1075">
<s id="1075:1">又諸木等應為罪觸，如舍等崩亦害生故。</s>
</p><p id="1076">
<s id="1076:1">又非但喻立義可成。</s>
</p><p id="1077">
<s id="1077:1">已分別殺生，當辯不與取。</s>
</p><p id="1078">
<s id="1078:1">頌曰：不與取他物，力竊取屬己</s>
</p><p id="1079">
<s id="1079:1">論曰：前不誤等如其所應，流至後門故不重說，謂要先發欲盜故思，於他物中起他物想，或力或竊起盜加行，不誤而取令屬己身，齊此名為不與取罪。</s>
</p><p id="1080">
<s id="1080:1">若有盜取窣堵波物，彼於如來得偷盜罪，以佛臨欲入涅槃時哀愍世間總受所施。</s>
</p><p id="1081">
<s id="1081:1">有餘師說：望守護者。</s>
</p><p id="1082">
<s id="1082:1">若有掘取無主伏藏，於國主邊得偷盜罪。</s>
</p><p id="1083">
<s id="1083:1">若有盜取諸迴轉物，已作羯磨於界內僧。</s>
</p><p id="1084">
<s id="1084:1">若羯磨未成，普於佛弟子得偷盜罪，</s>
<s id="1084:2">餘例應思，已辯不與取，當辯欲邪行。</s>
</p><p id="1085">
<s id="1085:1">頌曰：欲邪行四種，行所不應行</s>
</p><p id="1086">
<s id="1086:1">論曰：總有四種行不應行，皆得名為欲邪行罪，</s>
<s id="1086:2">一於非境行不應行，謂行於他所攝妻妾或母或父或父母親乃至或王所守護境。</s>
</p><p id="1087">
<s id="1087:1">二於非道行不應行，謂於自妻口及餘道。</s>
</p><p id="1088">
<s id="1088:1">三於非處行不應行，謂於寺中制多逈處。</s>
</p><p id="1089">
<s id="1089:1">四於非時行不應行，非時者何？謂懷胎時飲兒乳時受齋戒時，設自妻妾亦犯邪行。</s>
</p><p id="1090">
<s id="1090:1">有說：若夫許受齋戒而有所犯方謂非時。</s>
</p><p id="1091">
<s id="1091:1">既不誤言亦流至此，若於他婦謂是己妻，或於己妻謂為他婦，道非道等但有誤心雖有所行而非業道。</s>
</p><p id="1092">
<s id="1092:1">若於此他婦作餘他婦想行非梵行成業道耶，有說亦成，以於他婦起婬加行及受用故。</s>
</p><p id="1093">
<s id="1093:1">有說不成，如殺業道於此起加行於餘究竟故。</s>
</p><p id="1094">
<s id="1094:1">於苾芻尼行非梵行，為從何處得業道耶？</s>
</p><p id="1095">
<s id="1095:1">此從國王不忍許故。</s>
</p><p id="1096">
<s id="1096:1">於自妻妾受齋戒時尚不應行，況出家者。</s>
</p><p id="1097">
<s id="1097:1">若於童女行非梵行，為從何處得業道耶？若已許他於所許處。</s>
</p><p id="1098">
<s id="1098:1">未許他者於能護人，此及所餘皆於王得。</s>
</p><p id="1099">
<s id="1099:1">已辯欲邪行，當辯虛誑語。</s>
</p><p id="1100">
<s id="1100:1">頌曰：染異想發言，解義虛誑語</s>
</p><p id="1101">
<s id="1101:1">論曰：於所說義異想發言，及所誑者解所說義，染心不誤成虛誑語。</s>
</p><p id="1102">
<s id="1102:1">若所誑者未解言義，此言是何？</s>
</p><p id="1103">
<s id="1103:1">是雜穢語。</s>
</p><p id="1104">
<s id="1104:1">既虛誑語是所發言有多字成言，何時成業道？</s>
</p><p id="1105">
<s id="1105:1">與最後字俱生表聲及無表業成此業道。</s>
</p><p id="1106">
<s id="1106:1">或隨何時所誑解義，表無表業成此業道，前字俱行皆此加行。</s>
</p><p id="1107">
<s id="1107:1">所言解義定據何時，為據已聞正解名解，為據正聞能解名解。</s>
</p><p id="1108">
<s id="1108:1">若爾何失，若據已聞正解名解，言所詮義意識所知，語表耳識俱時滅故，應此業道唯無表成。</s>
</p><p id="1109">
<s id="1109:1">若據正聞能解名解，雖無有失然未了知。</s>
</p><p id="1110">
<s id="1110:1">如何正聞可名能解？</s>
</p><p id="1111">
<s id="1111:1">善言義者無迷亂緣，耳識已生名為能解。</s>
</p><p id="1112">
<s id="1112:1">如無失者應取為宗。</s>
</p><p id="1113">
<s id="1113:1">經說諸言略有十六，謂於不見不聞不覺不知事中言實見等</s>
<s id="1113:2">或於所見所聞所覺所知事中言不見等，如是八種名非聖言。</s>
</p><p id="1114">
<s id="1114:1">若於不見乃至不知言不見等或於所見乃至所知言實見等，如是八種名為聖言。</s>
</p><p id="1115">
<s id="1115:1">何等名為所見等相？</s>
</p><p id="1116">
<s id="1116:1">頌曰：由眼耳意識，并餘三所證，如次第名為，所見聞知覺</s>
</p><p id="1117">
<s id="1117:1">論曰：毘婆沙師作如是說：若境由眼識所證名所見。</s>
</p><p id="1118">
<s id="1118:1">若境由耳識所證名所聞。</s>
</p><p id="1119">
<s id="1119:1">若境由意識所證名所知。</s>
</p><p id="1120">
<s id="1120:1">若境由鼻識舌識及身識所證名所覺。</s>
</p><p id="1121">
<s id="1121:1">所以然者，</s>
</p><p id="1122">
<s id="1122:1">香味觸三無記性故如死無覺，故能證者偏立覺名。</s>
</p><p id="1123">
<s id="1123:1">何證知然？</s>
</p><p id="1124">
<s id="1124:1">由經理證。</s>
</p><p id="1125">
<s id="1125:1">言由經者，謂契經說：佛告大母，汝意云何？</s>
<s id="1125:2">諸所有色非汝眼見，非汝曾見，非汝當見，非希求見，</s>
<s id="1125:3">汝為因此起欲起貪起親起愛起阿賴耶起尼延底起耽著不？</s>
</p><p id="1126">
<s id="1126:1">不爾，大德！諸所有聲非汝耳聞，廣說乃至諸所有法非汝意知，廣說乃至，不爾，大德。</s>
</p><p id="1127">
<s id="1127:1">復告大母，汝於此中應知所見，雖有所見應知所聞所覺所知，唯有所聞所覺所知。</s>
</p><p id="1128">
<s id="1128:1">此經既於色聲法境，說為所見所聞所知，准此定於香等三境，總合建立一所覺名。</s>
</p><p id="1129">
<s id="1129:1">若不許然何名所覺，又香味觸在所見等外，於彼三境應不起言說，是名為理。</s>
</p><p id="1130">
<s id="1130:1">此證不成，且經非證，經義別故，</s>
<s id="1130:2">非此經中世尊為欲決判見等四所言相。</s>
</p><p id="1131">
<s id="1131:1">然見此經所說義者，謂佛勸彼於六境中，及於見等四所言事，應知但有所見等言，不應增益愛非愛相。</s>
</p><p id="1132">
<s id="1132:1">若爾何相名所見等？</s>
</p><p id="1133">
<s id="1133:1">有餘師說：若是五根現所證境名為所見，</s>
</p><p id="1134">
<s id="1134:1">若他傳說名為所聞。</s>
</p><p id="1135">
<s id="1135:1">若運自心以種種理，比度所許名為所覺。</s>
</p><p id="1136">
<s id="1136:1">若意現證名為所知。</s>
</p><p id="1137">
<s id="1137:1">於五境中一一容起見聞覺知四種言說。</s>
</p><p id="1138">
<s id="1138:1">於第六境除見有三，由此覺名非無所目，香等三境言說非無，故彼理言亦為無理。</s>
</p><p id="1139">
<s id="1139:1">先軌範師作如是說：眼所現見名為所見，</s>
<s id="1139:2">從他傳聞名為所聞。</s>
</p><p id="1140">
<s id="1140:1">自運己心諸所思構名為所覺。</s>
</p><p id="1141">
<s id="1141:1">自內所受及自所證名為所知。</s>
</p><p id="1142">
<s id="1142:1">且止傍言應申正論。</s>
</p><p id="1143">
<s id="1143:1">頗有由身表異想義不由發語成虛誑語耶？</s>
</p><p id="1144">
<s id="1144:1">曰：有，故論言：頗有不動身殺生罪觸耶？</s>
</p><p id="1145">
<s id="1145:1">曰：有。</s>
</p><p id="1146">
<s id="1146:1">謂發語，頗有不發語誑語罪觸耶？</s>
</p><p id="1147">
<s id="1147:1">曰：有。</s>
</p><p id="1148">
<s id="1148:1">謂動身，頗有不動身不發語二罪所觸耶？</s>
</p><p id="1149">
<s id="1149:1">曰：有，謂仙人意憤及布灑他時。</s>
</p><p id="1150">
<s id="1150:1">若不動身亦不發語，欲無無表離表而生，此二如何得成業道，於如是難應設劬勞。</s>
</p><p id="1151">
<s id="1151:1">已辯虛誑語，當辯餘三語。</s>
</p><p id="1152">
<s id="1152:1">頌曰：染心壞他語，說名離間語，非愛麁惡語，諸染雜穢語，餘說異三染，佞歌邪論等</s>
</p><p id="1153">
<s id="1153:1">論曰：若染污心發壞他語，若他壞不壞俱成離間語，解義不誤流至此中，若以染心發非愛語毀呰於他名麁惡語。</s>
</p><p id="1154">
<s id="1154:1">前染心語流至此故，解義不誤亦與前同，謂本期心所欲罵者，解所說義業道方成。</s>
</p><p id="1155">
<s id="1155:1">一切染心所發諸語名雜穢語，所以者何？染所發言皆雜穢語故，唯前語字流至此中。</s>
</p><p id="1156">
<s id="1156:1">有餘師說：異虛誑等前三種語所有一切染心發言名雜穢語。</s>
</p><p id="1157">
<s id="1157:1">此謂佞歌及邪論等，佞謂諂佞，如有苾芻邪命居懷發諂佞語，歌謂歌詠，如世有人以染污心諷吟相調，及倡妓者為悅他情以染污心作諸詞曲。</s>
</p><p id="1158">
<s id="1158:1">言邪論者，謂廣辯說諸不正見所執言詞，等謂染心所發悲嘆，及諸世俗戲論言詞，但異前三染心所發一切皆是雜穢語收。</s>
</p><p id="1159">
<s id="1159:1">輪王現時亦有歌詠，如何不是雜穢語收？</s>
</p><p id="1160">
<s id="1160:1">由彼語從出離心發能引出離非預染心。</s>
</p><p id="1161">
<s id="1161:1">有餘師言：爾時亦有成嫁娶等所發染言，由過輕故不成業道，已辯三語，當辯意三。</s>
</p><p id="1162">
<s id="1162:1">頌曰：惡欲他財貪，憎有情瞋恚，撥善惡等見，名邪見業道</s>
</p><p id="1163">
<s id="1163:1">論曰：於他財物惡欲名貪，謂於他財非理起欲，如何令彼屬我非他，起力竊心耽求他物，如是惡欲名貪業道。</s>
</p><p id="1164">
<s id="1164:1">有餘師言：諸欲界愛皆貪業道。所以者何？五蓋經中依貪欲蓋佛說應斷此世間貪，故知貪名總說欲愛。</s>
</p><p id="1165">
<s id="1165:1">有說：欲愛雖盡名貪，而不可說皆成業道，此惡行中攝麁品故，勿輪王世及北俱盧所起欲貪成貪業道。</s>
</p><p id="1166">
<s id="1166:1">於有情類憎恚名瞋，謂於他有情欲為傷害事，如是憎恚名瞋業道。</s>
</p><p id="1167">
<s id="1167:1">於善惡等惡見撥無，此見名為邪見業道。</s>
</p><p id="1168">
<s id="1168:1">如經說：無施與無愛樂無祠祀無妙行無惡行，無妙惡行業果異熟，無此世間無彼世間，無母無父，無化生有情世間無沙門，或婆羅門是阿羅漢，彼經具顯謗業謗果謗聖邪見，此頌舉初等言攝後。</s>
</p><p id="1169">
<s id="1169:1">分別業品第四之五</s>
</p><p id="1170">
<s id="1170:1">如是已辯十業道相，</s>
</p><p id="1171">
<s id="1171:1">依何義名業道。</s>
</p><p id="1172">
<s id="1172:1">頌曰：此中三唯道，七業亦道故</s>
</p><p id="1173">
<s id="1173:1">論曰：十業道中後三唯道，業之道故立業道名。</s>
</p><p id="1174">
<s id="1174:1">彼相應思說名為業，彼轉故轉，彼行故行，如彼勢力而造作故。</s>
</p><p id="1175">
<s id="1175:1">前七是業，身語業故，亦業之道，思所遊故，由能等起身語業思託身語業為境轉故。</s>
</p><p id="1176">
<s id="1176:1">業業之道立業道名，故於此中言業道者，具顯業道業業道義，雖不同類而一為餘，於世典中俱極成故。</s>
</p><p id="1177">
<s id="1177:1">離殺等七無貪等三立業道名類此應釋。</s>
</p><p id="1178">
<s id="1178:1">此加行後起何緣非業道？</s>
</p><p id="1179">
<s id="1179:1">為此依此彼方轉故，</s>
<s id="1179:2">又前說此攝麁品故，</s>
<s id="1179:3">又若由此有減有增令內外物有增有減立為業道，異此不然。</s>
</p><p id="1180">
<s id="1180:1">譬喻論師執貪瞋等即是意業，依何義釋彼名業道？</s>
</p><p id="1181">
<s id="1181:1">應問彼師，然亦可言，</s>
<s id="1181:2">彼是意業惡趣道故立業道名，</s>
<s id="1181:3">或互相乘皆名業道。</s>
</p><p id="1182">
<s id="1182:1">如是所說十惡業道，皆與善法現起相違，諸斷善根由何業道，斷續善相差別云何？</s>
</p><p id="1183">
<s id="1183:1">頌曰：唯邪見斷善，所斷欲生得，撥因果一切，漸斷二俱捨，人三洲男女，見行斷非得，續善疑有見，頓現除逆者</s>
</p><p id="1184">
<s id="1184:1">論曰：惡業道中唯有上品圓滿邪見能斷善根。</s>
</p><p id="1185">
<s id="1185:1">若爾何緣本論中說云何上品諸不善根？</s>
</p><p id="1186">
<s id="1186:1">謂諸不善根能斷善根者。</s>
</p><p id="1187">
<s id="1187:1">或離欲位最初所除。</s>
</p><p id="1188">
<s id="1188:1">由不善根能引邪見。故邪見事推在彼根。</s>
</p><p id="1189">
<s id="1189:1">如火燒村火由賊起故世間說彼賊燒村。</s>
</p><p id="1190">
<s id="1190:1">何等善根為此所斷？</s>
</p><p id="1191">
<s id="1191:1">謂唯欲界生得善根，色無色善先不成故。</s>
</p><p id="1192">
<s id="1192:1">施設足論當云何通？如彼論言：唯由此量是人已斷三界善根，依上善根得更遠說。</s>
</p><p id="1193">
<s id="1193:1">令此相續非彼器故。</s>
</p><p id="1194">
<s id="1194:1">何緣唯斷生得善根，加行善根先已退故。</s>
</p><p id="1195">
<s id="1195:1">緣何邪見能斷善根？</s>
</p><p id="1196">
<s id="1196:1">謂定撥無因果邪見。</s>
<s id="1196:2">撥無因者，謂定撥無妙行惡行；</s>
<s id="1196:3">撥無果者，謂定撥無彼果異熟。</s>
</p><p id="1197">
<s id="1197:1">有餘師說：此二邪見猶如無間解脫道別。</s>
</p><p id="1198">
<s id="1198:1">有餘師說：斷善邪見唯緣有漏，非無漏緣。</s>
</p><p id="1199">
<s id="1199:1">唯自界緣不緣他界，由彼唯作相應隨眠，境不隨增，勢力劣故。</s>
</p><p id="1200">
<s id="1200:1">如是說者通一切緣，隨因亦增，有強力故。</s>
</p><p id="1201">
<s id="1201:1">有餘師說：九品善根由一剎那邪見頓斷，如見道斷見所斷惑。</s>
</p><p id="1202">
<s id="1202:1">如是說者漸斷善根，謂九品善根由九品邪見逆順相對漸次而斷，如修道斷修所斷惑，即下下邪見，能斷上上善根，乃至下下善根，上上邪見所斷。</s>
</p><p id="1203">
<s id="1203:1">若作是說符本論文，如本論言：云何名微俱行善根？</s>
</p><p id="1204">
<s id="1204:1">謂斷善根時最後所捨者，由捨彼故名斷善根。</s>
</p><p id="1205">
<s id="1205:1">若爾彼文何理復說云何上品諸不善根？</s>
</p><p id="1206">
<s id="1206:1">謂諸不善根能斷善根者，彼依究竟密說此言。</s>
</p><p id="1207">
<s id="1207:1">由此善根斷無餘故，謂若猶有一品善根，餘品善根因斯可起，未可說彼名斷善根，斷究竟時方名斷善，故唯說上品名能斷善根。</s>
</p><p id="1208">
<s id="1208:1">有餘師言：斷九品善終無中出如見道中</s>
</p><p id="1209">
<s id="1209:1">如是說者通出不出。</s>
</p><p id="1210">
<s id="1210:1">有餘師說先捨律儀後斷善根，未易捨故。</s>
</p><p id="1211">
<s id="1211:1">如是說者若彼律儀是此品心所等起果，此品心斷捨彼律儀，以果與因品類同故。</s>
</p><p id="1212">
<s id="1212:1">為在何處能斷善根？</s>
</p><p id="1213">
<s id="1213:1">人趣三洲非在惡趣，亦非天趣。所以者何？以惡趣中染不染慧不堅牢故。</s>
</p><p id="1214">
<s id="1214:1">以天趣中現見善惡諸業果故。</s>
</p><p id="1215">
<s id="1215:1">言三洲者，除北俱盧，彼無極惡阿世耶故</s>
</p><p id="1216">
<s id="1216:1">有餘師說：唯贍部洲，若爾便違本論所說，如本論說：贍部洲人極少成八根，東西洲亦爾。</s>
</p><p id="1217">
<s id="1217:1">如是斷善依何類身，唯男女身，志意定故。</s>
</p><p id="1218">
<s id="1218:1">有餘師說：亦非女身，欲勤慧等皆昧鈍故。</s>
<s id="1218:2">若爾便違本論所說，如本論說：若成女根定成八根，男根亦爾。</s>
</p><p id="1219">
<s id="1219:1">為何行者能斷善根，唯見行人非愛行者，諸愛行者惡阿世耶極躁動故。</s>
</p><p id="1220">
<s id="1220:1">諸見行者惡阿世耶極堅深故。</s>
</p><p id="1221">
<s id="1221:1">由斯理趣非扇搋等能斷善根，愛行類故。</s>
</p><p id="1222">
<s id="1222:1">又此類人如惡趣故，此善根斷其體是何？</s>
</p><p id="1223">
<s id="1223:1">善斷應知非得為體，以斷善位善得不生，非得續生替善根得非得生位名斷善根，故斷善根非得為體。</s>
</p><p id="1224">
<s id="1224:1">善根斷已由何復續。</s>
</p><p id="1225">
<s id="1225:1">由疑有見，謂因果中有時生疑，此或應有，</s>
<s id="1225:2">或生正見定有非無，爾時善根得還續起。</s>
</p><p id="1226">
<s id="1226:1">善得起故名續善根，有餘師言：九品漸續，如是說者頓續善根，然後後時漸漸現起，如頓除病氣力漸增。</s>
</p><p id="1227">
<s id="1227:1">於現身中能續善不？</s>
</p><p id="1228">
<s id="1228:1">亦有能續除造逆人，經依彼人作如是說，彼定於現法不能續善根，彼人定從地獄將歿，或即於彼將受生時能續善根，非餘位故。</s>
</p><p id="1229">
<s id="1229:1">言將生位，謂中有中，</s>
<s id="1229:2">將歿時言：謂彼將死。</s>
</p><p id="1230">
<s id="1230:1">若由因力彼斷善根將死時續。</s>
</p><p id="1231">
<s id="1231:1">若由緣力彼斷善根將生時續，</s>
<s id="1231:2">由自他力應知亦爾。</s>
</p><p id="1232">
<s id="1232:1">又意樂壞非加行壞斷善根者，是人現世能續善根。</s>
</p><p id="1233">
<s id="1233:1">若意樂壞加行亦壞斷善根者，要身壞後方續善根，</s>
<s id="1233:2">見壞戒不壞見壞戒亦壞斷善根者應知亦爾。</s>
</p><p id="1234">
<s id="1234:1">有斷善根非墮邪定，應作四句，</s>
</p><p id="1235">
<s id="1235:1">第一句者，謂布剌拏等，第二句者，謂未生怨等，第三句者，謂天授等，第四句者，謂除前相。</s>
</p><p id="1236">
<s id="1236:1">已乘義便辯斷善根，</s>
</p><p id="1237">
<s id="1237:1">今應復明本業道義，所說善惡二業道中，有幾並生與思俱轉。</s>
</p><p id="1238">
<s id="1238:1">頌曰：業道思俱轉，不善一至八，善總開至十，別遮一八五</s>
</p><p id="1239">
<s id="1239:1">論曰：於諸業道思俱轉中，且不善與思從一唯至八。一俱轉者，謂離所餘貪等三中隨一現起，若先加行造惡色業不染心時隨一究竟。</s>
</p><p id="1240">
<s id="1240:1">二俱轉者，謂瞋心時究竟殺業，若起貪位成不與取或欲邪行或雜穢語。</s>
</p><p id="1241">
<s id="1241:1">三俱轉者，謂以瞋心於屬他生俱時殺盜。</s>
</p><p id="1242">
<s id="1242:1">若爾所說偷盜業道由貪究竟理應不成。</s>
</p><p id="1243">
<s id="1243:1">依不異心所作究竟故作如是決判應知。</s>
</p><p id="1244">
<s id="1244:1">若先加行造惡色業貪等起時隨二究竟。</s>
</p><p id="1245">
<s id="1245:1">四俱轉者，謂欲壞他說虛誑言或麁惡語意業道一語業道三。</s>
</p><p id="1246">
<s id="1246:1">若先加行造惡色業貪等現前隨三究竟。</s>
</p><p id="1247">
<s id="1247:1">如是五六七皆如理應知。</s>
</p><p id="1248">
<s id="1248:1">八俱轉者，謂先加行造作所餘六惡色業，自行邪欲俱時究竟。</s>
</p><p id="1249">
<s id="1249:1">後三業道自力現前必不俱行故無九十。</s>
</p><p id="1250">
<s id="1250:1">如是已說不善業道與思俱轉數有不同。</s>
</p><p id="1251">
<s id="1251:1">善業道與思總開容至十。</s>
</p><p id="1252">
<s id="1252:1">別據顯相遮一八五。</s>
</p><p id="1253">
<s id="1253:1">二俱轉者，謂善五識及依無色盡無生智現在前時無散善七。</s>
</p><p id="1254">
<s id="1254:1">三俱轉者，謂與正見相應意識現在前時無七色善。</s>
</p><p id="1255">
<s id="1255:1">四俱轉者，謂惡無記心現在前位，得近住近事勤策律儀。</s>
</p><p id="1256">
<s id="1256:1">六俱轉者，謂善五識現在前時得上三戒。</s>
</p><p id="1257">
<s id="1257:1">七俱轉者，謂善意識無隨轉色，正見相應現在前時得上三戒，或惡無記心現前時得苾芻戒。</s>
</p><p id="1258">
<s id="1258:1">九俱轉者，謂善五識現在前時得苾芻戒，或依無色盡無生智現在前時得苾芻戒，或靜慮攝盡無生智相應意識現在前時。</s>
</p><p id="1259">
<s id="1259:1">十俱轉者，謂善意識無隨轉色正見相應現在前時得苾芻戒，或餘一切有隨轉色正見相應心正起位。別據顯相所遮如是，通據隱顯則無所遮。</s>
</p><p id="1260">
<s id="1260:1">謂離律儀有一八五，</s>
</p><p id="1261">
<s id="1261:1">一俱轉者，謂惡無記心現在前時得一支遠離，</s>
</p><p id="1262">
<s id="1262:1">五俱轉者，謂善意識無隨轉色正見相應現在前時得二支等，</s>
</p><p id="1263">
<s id="1263:1">八俱轉者，謂此意識現在前時得五支等。</s>
</p><p id="1264">
<s id="1264:1">善惡業道於何界趣處，幾唯成就幾亦通現行？</s>
</p><p id="1265">
<s id="1265:1">頌曰：不善地獄中，麁雜瞋通二，貪邪見成就，北洲成後三，雜語通現成，餘欲十通二，善於一切處，後三通現成，無色無想天，前七唯成就，餘處通成現，除地獄北洲</s>
</p><p id="1266">
<s id="1266:1">論曰：且於不善十業道中，那落迦中三通二種，為麁惡語雜穢語瞋三種皆通現行成就。</s>
</p><p id="1267">
<s id="1267:1">由相罵故有麁惡語，由悲叫故有雜穢語，</s>
</p><p id="1268">
<s id="1268:1">身心麁強[怡-台+龍]悷不調，由互相憎故有瞋恚。</s>
</p><p id="1269">
<s id="1269:1">貪及邪見成而不行，無可愛境故，現見業果故。</s>
</p><p id="1270">
<s id="1270:1">業盡死故無殺業道，無攝財物及女人故，無不與取及欲邪行。</s>
</p><p id="1271">
<s id="1271:1">以無用故無虛誑語。</s>
</p><p id="1272">
<s id="1272:1">即由此故及常離故無離間語。</s>
</p><p id="1273">
<s id="1273:1">北俱盧洲貪瞋邪見皆定成就而不現行，不攝我所故。</s>
</p><p id="1274">
<s id="1274:1">身心柔軟故，無惱害事故。</s>
</p><p id="1275">
<s id="1275:1">無惡意樂故。</s>
</p><p id="1276">
<s id="1276:1">唯雜穢語通現及成。</s>
</p><p id="1277">
<s id="1277:1">由彼有時染心歌詠。</s>
</p><p id="1278">
<s id="1278:1">無惡意樂故，彼無殺生等，壽量定故，無攝財物及女人故，身心軟故，及無用故，隨其所應。</s>
</p><p id="1279">
<s id="1279:1">彼人云何行非梵行？</s>
</p><p id="1280">
<s id="1280:1">謂彼男女互起染時，執手相牽往詣樹下，</s>
</p><p id="1281">
<s id="1281:1">樹枝垂覆知是應行，</s>
</p><p id="1282">
<s id="1282:1">樹不垂枝並愧而別。</s>
</p><p id="1283">
<s id="1283:1">除前地獄北俱盧洲餘欲界中十皆通二。謂於欲界天鬼傍生及人三洲十惡業道皆通成現。</s>
</p><p id="1284">
<s id="1284:1">然有差別，謂天鬼傍生，前七業道唯有處中攝無不律儀。</s>
</p><p id="1285">
<s id="1285:1">人三洲中二種俱有，</s>
</p><p id="1286">
<s id="1286:1">雖諸天眾無有殺天，而或有時殺害餘趣。</s>
</p><p id="1287">
<s id="1287:1">有餘師說：天亦殺天，斬首截腰其命方斷。</s>
</p><p id="1288">
<s id="1288:1">已說不善。</s>
</p><p id="1289">
<s id="1289:1">善業道中無貪等三於三界五趣皆通二種，謂成就現行。</s>
</p><p id="1290">
<s id="1290:1">身語七支無色無想但容成就必不現行。</s>
</p><p id="1291">
<s id="1291:1">謂聖有情生無色界，成就過未無漏律儀，無想有情必成過未第四靜慮靜慮律儀，然聖隨依何地依止曾起曾滅無漏律儀。</s>
</p><p id="1292">
<s id="1292:1">生無色時成彼過去。</s>
</p><p id="1293">
<s id="1293:1">若未來世依五地身，無漏律儀皆得成就。</s>
</p><p id="1294">
<s id="1294:1">餘界趣處除地獄北洲，七善皆通現行及成就。</s>
</p><p id="1295">
<s id="1295:1">然有差別，謂鬼傍生有離律儀處中業道，</s>
</p><p id="1296">
<s id="1296:1">若於色界唯有律儀。</s>
</p><p id="1297">
<s id="1297:1">三洲欲天皆具二種。</s>
</p><p id="1298">
<s id="1298:1">不善善業道所得果云何？</s>
</p><p id="1299">
<s id="1299:1">頌曰：皆能招異熟，等流增上果，此令他受苦，斷命壞威故</s>
</p><p id="1300">
<s id="1300:1">論曰：且先分別十惡業道各招三果，其三者何？異熟等流增上別故，謂於十種若習若修若多所作，由此力故，生那落迦是異熟果。</s>
</p><p id="1301">
<s id="1301:1">從彼出已來生此間，人同分中受等流果，謂殺生者壽量短促。</s>
</p><p id="1302">
<s id="1302:1">不與取者資財乏匱。</s>
</p><p id="1303">
<s id="1303:1">欲邪行者妻不貞良。</s>
</p><p id="1304">
<s id="1304:1">虛誑語者多遭誹謗。</s>
</p><p id="1305">
<s id="1305:1">離間語者親友乖穆。</s>
</p><p id="1306">
<s id="1306:1">麁惡語者恒聞惡聲。</s>
</p><p id="1307">
<s id="1307:1">雜穢語者言不威肅。</s>
</p><p id="1308">
<s id="1308:1">貪者貪盛。</s>
</p><p id="1309">
<s id="1309:1">瞋者瞋增。</s>
</p><p id="1310">
<s id="1310:1">邪見者增癡，彼品癡增故。</s>
</p><p id="1311">
<s id="1311:1">是名業道等流果別。</s>
</p><p id="1312">
<s id="1312:1">人中短壽亦善業果，如何可說是殺等流？</s>
</p><p id="1313">
<s id="1313:1">不言人壽即殺業果，但言由殺人壽量短。</s>
</p><p id="1314">
<s id="1314:1">應知殺業與人命根作障礙因令不久住。</s>
</p><p id="1315">
<s id="1315:1">此十所得增上果者，謂外所有諸資生具，由殺生故光澤鮮少。</s>
</p><p id="1316">
<s id="1316:1">不與取故多遭霜雹。</s>
</p><p id="1317">
<s id="1317:1">欲邪行故多諸塵埃。</s>
</p><p id="1318">
<s id="1318:1">虛誑語故多諸臭穢。</s>
</p><p id="1319">
<s id="1319:1">離間語故所居險曲。</s>
</p><p id="1320">
<s id="1320:1">麁惡語故田多荊棘磽确醎鹵稼穡匪宜。</s>
</p><p id="1321">
<s id="1321:1">雜穢語故時候變改。</s>
</p><p id="1322">
<s id="1322:1">貪故果少。</s>
</p><p id="1323">
<s id="1323:1">瞋故果辣。</s>
</p><p id="1324">
<s id="1324:1">由邪見故果少或無，是名業道增上果別。</s>
</p><p id="1325">
<s id="1325:1">為一殺業感那落迦異熟果已復令人趣壽量短促，為更有餘？</s>
</p><p id="1326">
<s id="1326:1">有餘師言：即一殺業先感彼異熟後感此等流。</s>
</p><p id="1327">
<s id="1327:1">有餘復言：二果因別，先謂加行後謂根本，雖復總說一殺生言，而實通收根本眷屬。</s>
</p><p id="1328">
<s id="1328:1">此中所說等流果言非越異熟及增上果，據少相似假說等流。</s>
</p><p id="1329">
<s id="1329:1">此十何緣各招三果？</s>
</p><p id="1330">
<s id="1330:1">且初殺業於殺他位令他受苦斷命失威，</s>
</p><p id="1331">
<s id="1331:1">謂殺生時令他受苦故墮於地獄受苦異熟果。</s>
</p><p id="1332">
<s id="1332:1">斷他命故來生人中受命短促為等流果。</s>
</p><p id="1333">
<s id="1333:1">壞他威故感諸外物鮮少光澤為增上果，</s>
</p><p id="1334">
<s id="1334:1">餘惡業道如理應思。</s>
</p><p id="1335">
<s id="1335:1">由此應准知善業道三果。</s>
</p><p id="1336">
<s id="1336:1">謂離殺等若習若修若多所作，由此力故，生於天中受異熟果，從彼歿已來生此間。</s>
</p><p id="1337">
<s id="1337:1">人同分中受等流果，謂離殺者得壽命長，餘上相違如理應說。</s>
</p><p id="1338">
<s id="1338:1">又契經說：八邪支中分色業為三，謂邪語業命。離邪語業邪命是何？</s>
</p><p id="1339">
<s id="1339:1">雖離彼無，而別說者。</s>
</p><p id="1340">
<s id="1340:1">頌曰：貪生身語業，邪命難除故，執命資貪生，違經故非理</s>
</p><p id="1341">
<s id="1341:1">論曰：瞋癡所生語身二業，如次名為邪語邪業。</s>
</p><p id="1342">
<s id="1342:1">從貪所生身語二業，以難除故別立邪命。</s>
</p><p id="1343">
<s id="1343:1">謂貪能奪諸有情心，</s>
</p><p id="1344">
<s id="1344:1">彼所起業難可禁護，為於正命令殷重修故，佛離前別說為一。</s>
</p><p id="1345">
<s id="1345:1">如有頌曰：俗邪見難除</s>
</p><p id="1346">
<s id="1346:1">由恒執異見</s>
</p><p id="1347">
<s id="1347:1">道邪命難護</s>
</p><p id="1348">
<s id="1348:1">由資具屬他</s>
</p><p id="1349">
<s id="1349:1">有餘師執，緣命資具貪欲所生身語二業方名邪命，非餘貪生。</s>
</p><p id="1350">
<s id="1350:1">所以者何？為自戲樂作歌舞等，非資命故。</s>
</p><p id="1351">
<s id="1351:1">此違經故，理定不然，</s>
<s id="1351:2">戒蘊經中觀象鬪等，世尊亦立在邪命中，</s>
</p><p id="1352">
<s id="1352:1">邪受外境虛延命故。</s>
</p><p id="1353">
<s id="1353:1">正語業命翻此應知。</s>
</p><p id="1354">
<s id="1354:1">如前所言果有五種，此中何業有幾果耶？</s>
</p><p id="1355">
<s id="1355:1">頌曰：斷道有漏業，具足有五果，無漏業有四，謂唯除異熟，餘有漏善惡，亦四除離繫，餘無漏無記，三除前所除</s>
</p><p id="1356">
<s id="1356:1">論曰：道能證斷，及能斷惑，得斷道名，即無間道。</s>
</p><p id="1357">
<s id="1357:1">此道有二種，謂有漏無漏，</s>
<s id="1357:2">有漏道業具有五果。</s>
</p><p id="1358">
<s id="1358:1">異熟果者，謂自地中斷道所招可愛異熟。</s>
</p><p id="1359">
<s id="1359:1">等流果者，謂自地中後等若增諸相似法。</s>
</p><p id="1360">
<s id="1360:1">離繫果者，謂此道力斷惑所證擇滅無為。</s>
</p><p id="1361">
<s id="1361:1">士用果者，謂道所牽俱有解脫所修及斷。</s>
</p><p id="1362">
<s id="1362:1">增上果者，謂離自性餘有為法，唯除前生。</s>
</p><p id="1363">
<s id="1363:1">即斷道中無漏道業唯有四果，謂除異熟。</s>
</p><p id="1364">
<s id="1364:1">餘有漏善及不善業亦有四果，謂除離繫，異前斷道故說為餘，次後餘言例此應釋。</s>
</p><p id="1365">
<s id="1365:1">謂餘無漏及無記業，唯有三果除前所除，謂除前所除異熟及離繫。</s>
</p><p id="1366">
<s id="1366:1">已總分別諸業有果，次辯異門業有果相，於中先辯善等三業。</s>
</p><p id="1367">
<s id="1367:1">頌曰：善等於善等，初有四二三，中有二三四，後二三三果</s>
</p><p id="1368">
<s id="1368:1">論曰：最後所說皆如次言：顯隨所應遍前門義，且善不善無記三業一一為因，如其次第對善不善無記三法辯有果數，後例應知，謂初善業以善法為四果除異熟。</s>
</p><p id="1369">
<s id="1369:1">以不善為二果，謂士用及增上。</s>
</p><p id="1370">
<s id="1370:1">以無記為三果，除等流及離繫。</s>
</p><p id="1371">
<s id="1371:1">中不善業以善法為二果，謂士用及增上。</s>
</p><p id="1372">
<s id="1372:1">以不善為三果，除異熟及離繫。</s>
</p><p id="1373">
<s id="1373:1">以無記為四果，除離繫、等流。</s>
</p><p id="1374">
<s id="1374:1">云何？謂遍行不善及見苦所斷餘不善業，以有身見邊執見品諸無記法為等流故。</s>
</p><p id="1375">
<s id="1375:1">後無記業以善法為二果，謂士用及增上。</s>
</p><p id="1376">
<s id="1376:1">以不善為三果，除異熟及離繫。</s>
</p><p id="1377">
<s id="1377:1">等流云何？謂有身見邊執見品諸無記業，以諸不善為等流故。</s>
</p><p id="1378">
<s id="1378:1">以無記為三果，除異熟及離繫。</s>
</p><p id="1379">
<s id="1379:1">已辯三性，當辯三世。</s>
</p><p id="1380">
<s id="1380:1">頌曰：過於三各四，現於未亦爾，現於現二果，未於未果三</s>
</p><p id="1381">
<s id="1381:1">論曰：過去現在未來三業一一為因。如其所應以過去等為果別者，謂過去業以三世法各為四果，唯除離繫。</s>
</p><p id="1382">
<s id="1382:1">現在業以未來為四果如前說，</s>
</p><p id="1383">
<s id="1383:1">以現在為二果，謂士用及增上。</s>
</p><p id="1384">
<s id="1384:1">未來業以未來為三果，除等流及離繫。</s>
</p><p id="1385">
<s id="1385:1">不說後業有前果者，前法定非後業果故。</s>
</p><p id="1386">
<s id="1386:1">已辯三世，當辯諸地。</s>
</p><p id="1387">
<s id="1387:1">頌曰：同地有四果，異地二或三</s>
</p><p id="1388">
<s id="1388:1">論曰：於諸地中隨何地業以同地法為四果，除離繫。</s>
</p><p id="1389">
<s id="1389:1">若是有漏以異地法為二果，謂士用及增上。</s>
</p><p id="1390">
<s id="1390:1">若是無漏以異地法為三果，除異熟及離繫，不墮界故不遮等流已辯諸地，當辯學等。</s>
</p><p id="1391">
<s id="1391:1">頌曰：學於三各三，無學一三二，非學非無學，有二二五果</s>
</p><p id="1392">
<s id="1392:1">論曰：學無學非學非無學三業一一為因。如其次第各以三法為果別者。謂學業以學法為三果，除異熟及離繫。</s>
</p><p id="1393">
<s id="1393:1">以無學法為三亦爾。</s>
</p><p id="1394">
<s id="1394:1">以非二為三果，除異熟及等流。</s>
</p><p id="1395">
<s id="1395:1">無學業以學法為一果，謂增上。</s>
</p><p id="1396">
<s id="1396:1">以無學為三果除異熟及離繫。</s>
</p><p id="1397">
<s id="1397:1">以非二為二果，謂士用及增上。</s>
</p><p id="1398">
<s id="1398:1">非二業以學法為二果，謂士用及增上。</s>
</p><p id="1399">
<s id="1399:1">以無學法為二亦爾。</s>
</p><p id="1400">
<s id="1400:1">以非二為五果，已辯學等。當辯見所斷等。</s>
</p><p id="1401">
<s id="1401:1">頌曰：見所斷業等，一一各於三，初有三四一，中二四三果，後有一二四，皆如次應知</s>
</p><p id="1402">
<s id="1402:1">論曰：見所斷修所斷非所斷三業一一為因，如其次第各以三法為果別者，初見所斷業以見所斷法為三果，除異熟及離繫。</s>
</p><p id="1403">
<s id="1403:1">以修所斷法為四果，除離繫，</s>
<s id="1403:2">以非所斷法為一果，謂增上果。</s>
</p><p id="1404">
<s id="1404:1">修所斷業以見所斷法為二果，謂士用及增上。</s>
</p><p id="1405">
<s id="1405:1">以修所斷法為四果，除離繫。</s>
</p><p id="1406">
<s id="1406:1">以非所斷法為三果，除異熟及等流。</s>
</p><p id="1407">
<s id="1407:1">後非所斷業以見所斷法為一果，謂增上。</s>
</p><p id="1408">
<s id="1408:1">以修所斷法為二果，謂士用及增上。</s>
</p><p id="1409">
<s id="1409:1">以非所斷法為四果，除異熟。</s>
</p><p id="1410">
<s id="1410:1">皆如次者，隨其所應遍上諸門，略法應爾。</s>
</p><p id="1411">
<s id="1411:1">因辯諸業應復問言：如本論中所說三業，謂應作業不應作業，及非應作非不應作業。</s>
</p><p id="1412">
<s id="1412:1">其相云何？</s>
</p><p id="1413">
<s id="1413:1">頌曰：染業不應作，有說亦壞軌，應作業翻此，俱相違第三</s>
</p><p id="1414">
<s id="1414:1">論曰：有說：染業名不應作，以從非理作意所生。</s>
</p><p id="1415">
<s id="1415:1">有餘師言：諸壞軌則身語意業亦不應作，謂諸所有應如是行，應如是住，應如是說，應如是著衣，應如是食等。</s>
</p><p id="1416">
<s id="1416:1">若不如是名不應作。由彼不合世俗禮儀，與此相翻名應作業。</s>
</p><p id="1417">
<s id="1417:1">有說：善業名為應作，以從如理作意所生。</s>
</p><p id="1418">
<s id="1418:1">有餘師言：諸合軌則身語意業亦名應作。</s>
</p><p id="1419">
<s id="1419:1">俱違前二名為第三，</s>
</p><p id="1420">
<s id="1420:1">隨其所應二說差別。為由一業但引一生，為引多生？</s>
</p><p id="1421">
<s id="1421:1">又為一生但一業引，為多業引？</s>
</p><p id="1422">
<s id="1422:1">頌曰：一業引一生，多業能圓滿</s>
</p><p id="1423">
<s id="1423:1">論曰：依我所宗應作是說：但由一業唯引一生。</s>
</p><p id="1424">
<s id="1424:1">此一生言顯一同分，以得同分方說名生。</s>
</p><p id="1425">
<s id="1425:1">若爾何緣尊者無滅自言，我憶昔於一時於殊勝福田一施食異熟便得七返生三十三天，七生人中為轉輪聖帝，最後生在大釋迦家豐足珍財多受快樂。</s>
</p><p id="1426">
<s id="1426:1">彼由一業感一生中大貴多財及宿生智，乘斯更造感餘生福，如是展轉至最後身生富貴家得究竟果，顯由初力故作是言。</s>
</p><p id="1427">
<s id="1427:1">譬如有人持金錢一，展轉貿易得千金錢，唱如是言：我本由有一金錢故獲大富樂。</s>
</p><p id="1428">
<s id="1428:1">復有說者，彼於昔時一施食，為依起多勝思願有感天上，有感人中，剎那不同熟有先後，故非一業能引多生。</s>
</p><p id="1429">
<s id="1429:1">亦無一生多業所引，勿眾同分分分差別，雖但一業引一同分，而彼圓滿許由多業。</s>
</p><p id="1430">
<s id="1430:1">譬如畫師先以一色圖其形狀後填眾彩，是故雖有同稟人身。</s>
</p><p id="1431">
<s id="1431:1">而於其中有具支體諸根形量色力莊嚴。</s>
</p><p id="1432">
<s id="1432:1">或有於前多缺減者。</s>
</p><p id="1433">
<s id="1433:1">非唯業力能引滿生，一切不善善有漏法有異熟故皆容引滿，以業勝故但標業名。然於其中業俱有者能引能滿，隨業勝故，若不與業為俱有者，能滿非引，勢力劣故。如是二類其體是何？</s>
</p><p id="1434">
<s id="1434:1">頌曰：二無心定得，不能引餘通</s>
</p><p id="1435">
<s id="1435:1">論曰：二無心定雖有異熟，而無勢力引眾同分，以與諸業非俱有故。</s>
</p><p id="1436">
<s id="1436:1">得亦無力引眾同分，以與諸業非一果故，所餘一切皆通引滿。</s>
</p><p id="1437">
<s id="1437:1">薄伽梵說：重障有三，謂業障煩惱障異熟障，</s>
<s id="1437:2">如是三障其體是何？</s>
</p><p id="1438">
<s id="1438:1">頌曰：三障無間業，及數行煩惱，并一切惡趣，北洲無想天</s>
</p><p id="1439">
<s id="1439:1">論曰：言無間業者，謂五無間業。</s>
</p><p id="1440">
<s id="1440:1">其五者何？一者害母，二者害父，三者害阿羅漢，四者破和合僧，五者惡心出佛身血，如是五種名為業障。</s>
</p><p id="1441">
<s id="1441:1">煩惱有二。</s>
</p><p id="1442">
<s id="1442:1">一者數行，謂恒起煩惱，二者猛利，謂上品煩惱。</s>
</p><p id="1443">
<s id="1443:1">應知此中唯數行者名煩惱障，如扇搋等。</s>
</p><p id="1444">
<s id="1444:1">煩惱數行難可伏除故說為障，上品煩惱雖復猛利非恒起故易可伏除，於下品中數行煩惱雖非猛利而難伏除。</s>
</p><p id="1445">
<s id="1445:1">由彼恒行難得便故。</s>
</p><p id="1446">
<s id="1446:1">謂從下品為緣生中，中品為緣復生上品，令伏除道無便得生。</s>
</p><p id="1447">
<s id="1447:1">故煩惱中隨品上下，但數行者名煩惱障，</s>
<s id="1447:2">全三惡趣人趣北洲及無想天名異熟障。</s>
</p><p id="1448">
<s id="1448:1">此障何法，謂障聖道及障聖道加行善根。</s>
</p><p id="1449">
<s id="1449:1">又業障中理亦應說餘決定業，謂餘一切定感惡趣卵生濕生及女人身第八有等。</s>
</p><p id="1450">
<s id="1450:1">然若有業由五因緣易見易知，此中偏說：謂處趣生果及補特伽羅。</s>
</p><p id="1451">
<s id="1451:1">於諸業中唯五無間具此五種易見易知，餘業不然故此不說。</s>
</p><p id="1452">
<s id="1452:1">餘障廢立如應當知，此三障中煩惱與業二障皆重，以有此者第二生內亦不可治。</s>
</p><p id="1453">
<s id="1453:1">毘婆沙師作如是釋，由前能引後故後輕於前。</s>
</p><p id="1454">
<s id="1454:1">此無間名為目何義？</s>
</p><p id="1455">
<s id="1455:1">約異熟果決定更無餘業餘生能為間隔，故此唯目無間隔義。</s>
</p><p id="1456">
<s id="1456:1">或造此業補特伽羅從此命終定墮地獄中無間隔故名無間。</s>
</p><p id="1457">
<s id="1457:1">彼有無間得無間名，與無間法合故名無間，如與沙門合故名沙門。</s>
</p><p id="1458">
<s id="1458:1">三障應知何趣中有？</s>
</p><p id="1459">
<s id="1459:1">頌曰：三洲有無間，非餘扇搋等，少恩少羞恥，餘障通五趣</s>
</p><p id="1460">
<s id="1460:1">論曰：且無間業唯人三洲，非北俱盧餘趣餘界。</s>
</p><p id="1461">
<s id="1461:1">於三洲內，唯女男及造無間業，非扇搋等。</s>
</p><p id="1462">
<s id="1462:1">所以者何？</s>
</p><p id="1463">
<s id="1463:1">即前所說彼無斷善不律儀，因即是此中無逆所以，</s>
</p><p id="1464">
<s id="1464:1">又彼父母及彼己身，如次少恩少羞恥故，謂彼父母於彼少恩，為彼缺身增上緣故，又由於彼少愛念故。</s>
</p><p id="1465">
<s id="1465:1">彼於父母慚愧心微，以無現前增上慚愧可言壞故觸無間罪。</s>
</p><p id="1466">
<s id="1466:1">由此已釋，鬼及傍生雖害母等而非無間。</s>
</p><p id="1467">
<s id="1467:1">然大德說：若覺分明亦成無間，如聰慧馬。</s>
</p><p id="1468">
<s id="1468:1">若有人害非人父母不成逆罪，心境劣故。</s>
</p><p id="1469">
<s id="1469:1">已辯業障唯人三洲。</s>
</p><p id="1470">
<s id="1470:1">餘障應知五趣皆有，</s>
</p><p id="1471">
<s id="1471:1">然於人趣唯北俱盧。</s>
</p><p id="1472">
<s id="1472:1">在天趣中唯無想處。</s>
</p><p id="1473">
<s id="1473:1">分別業品第四之六</s>
</p><p id="1474">
<s id="1474:1">於前所辯三重障中，說五無間為業障體，五無間業其體是何？</s>
</p><p id="1475">
<s id="1475:1">頌曰：此五無間中，四身一語業，三殺一誑語，一殺生加行</s>
</p><p id="1476">
<s id="1476:1">論曰：五無間中四是身業，一是語業，三是殺生，一虛誑語根本業道，一是殺生業道加行。</s>
</p><p id="1477">
<s id="1477:1">以如來身不可害故，破僧無間是虛誑語，既是虛誑語何緣名破僧，因受果名，或能破故。</s>
</p><p id="1478">
<s id="1478:1">若爾僧破其體是何？能所破人誰所成就？</s>
</p><p id="1479">
<s id="1479:1">頌曰：僧破不和合，心不相應行，無覆無記性，所破僧所成</s>
</p><p id="1480">
<s id="1480:1">論曰：僧破體是不和合性，無覆無記心不相應行蘊所攝，豈成無間？</s>
</p><p id="1481">
<s id="1481:1">如是僧破因誑語生，故說破僧是無間果，非能破者成此僧破，但是所破僧眾所成。</s>
</p><p id="1482">
<s id="1482:1">此能破人何所成就？</s>
</p><p id="1483">
<s id="1483:1">破僧異熟何處幾時？</s>
</p><p id="1484">
<s id="1484:1">頌曰：能破者唯成，此虛誑語罪，無間一劫熟，隨罪增苦增</s>
</p><p id="1485">
<s id="1485:1">論曰：能破僧人成破僧罪。</s>
</p><p id="1486">
<s id="1486:1">此破僧罪誑語為性，即僧破俱生語表無表業。</s>
</p><p id="1487">
<s id="1487:1">此必無間大地獄中經一中劫受極重苦。</s>
</p><p id="1488">
<s id="1488:1">餘逆不必生於無間。</s>
</p><p id="1489">
<s id="1489:1">若作多逆罪皆於次生熟如何多逆同感一生？</s>
</p><p id="1490">
<s id="1490:1">隨彼罪增苦還增劇。</s>
</p><p id="1491">
<s id="1491:1">謂由多逆感地獄中大柔軟身多猛苦具，受二三四五倍重苦。</s>
</p><p id="1492">
<s id="1492:1">誰於何處能破於誰，</s>
<s id="1492:2">破在何時，經幾時破？</s>
</p><p id="1493">
<s id="1493:1">頌曰：苾芻見淨行，破異處愚夫，忍異師道時，名破不經宿</s>
</p><p id="1494">
<s id="1494:1">論曰：能破僧者要大苾芻，必非在家苾芻尼等。</s>
</p><p id="1495">
<s id="1495:1">唯見行者非愛行人。</s>
</p><p id="1496">
<s id="1496:1">住淨行人非犯戒者。</s>
</p><p id="1497">
<s id="1497:1">以犯戒者言無威故。</s>
</p><p id="1498">
<s id="1498:1">要異處破。</s>
</p><p id="1499">
<s id="1499:1">非對大師，以諸如來不可輕逼，言詞威肅對必無能。</s>
</p><p id="1500">
<s id="1500:1">唯破異生非破聖者，以諸聖者證法性故。</s>
</p><p id="1501">
<s id="1501:1">有說：得忍亦不可破。</s>
</p><p id="1502">
<s id="1502:1">為含二義說愚夫言，要所破僧忍師異佛，忍異佛說有餘聖道。</s>
</p><p id="1503">
<s id="1503:1">應說僧破在如是時，此夜必和不經宿住。</s>
</p><p id="1504">
<s id="1504:1">如是名曰破法輪僧，能障聖道輪壞僧和合故。</s>
</p><p id="1505">
<s id="1505:1">何洲人幾破法輪僧，破羯磨僧何洲人幾？</s>
</p><p id="1506">
<s id="1506:1">頌曰：贍部洲九等，方破法輪僧，唯破羯磨僧，通三洲八等</s>
</p><p id="1507">
<s id="1507:1">論曰：唯贍部洲人。【+A1非於餘洲，以無佛故。有世尊處方有異師。】</s>
</p><p id="1508">
<s id="1508:1">少至九，或復過此能破法輪。【-A1非於餘洲，以無佛故。有世尊處方有異師。】</s>
</p><p id="1509">
<s id="1509:1">要八苾芻分為二眾，以為所破，能破第九，故眾極少猶須九人。等言為明過此無限。</s>
</p><p id="1510">
<s id="1510:1">唯破羯磨通在三洲。</s>
</p><p id="1511">
<s id="1511:1">【+A2通三洲者，有聖教故。】</s>
</p><p id="1512">
<s id="1512:1">極少八人，多亦無限。【-A2通三洲者，有聖教故。】</s>
</p><p id="1513">
<s id="1513:1">要一界中僧分二部，別作羯磨故須八人，過此無遮故亦言等。</s>
</p><p id="1514">
<s id="1514:1">於何時分無破法輪？</s>
</p><p id="1515">
<s id="1515:1">頌曰：初後皰雙前，佛滅未結界，於如是六位，無破法輪僧</s>
</p><p id="1516">
<s id="1516:1">論曰：初謂世尊轉法輪未久。</s>
</p><p id="1517">
<s id="1517:1">後謂善逝將般涅槃時。</s>
</p><p id="1518">
<s id="1518:1">此二時中僧一味故，</s>
</p><p id="1519">
<s id="1519:1">於正戒見皰未起時。</s>
</p><p id="1520">
<s id="1520:1">要二皰生方可破故。</s>
</p><p id="1521">
<s id="1521:1">未立止觀第一雙時。</s>
</p><p id="1522">
<s id="1522:1">法爾由彼速還合故。</s>
</p><p id="1523">
<s id="1523:1">佛滅後時無真大師為敵對故。</s>
</p><p id="1524">
<s id="1524:1">未結界時，</s>
</p><p id="1525">
<s id="1525:1">無一界中分二部故。</s>
</p><p id="1526">
<s id="1526:1">於此六位無破法輪。</s>
</p><p id="1527">
<s id="1527:1">非破法輪諸佛皆有，必依宿業有此事故。</s>
</p><p id="1528">
<s id="1528:1">且止傍論應辯逆緣。</s>
</p><p id="1529">
<s id="1529:1">頌曰：棄壞恩德田，轉形亦成逆，母謂因彼血，誤等無或有，打心出佛血，害後無學無</s>
</p><p id="1530">
<s id="1530:1">論曰：何緣害母等成無間非餘？由棄恩田壞德田故，謂害父母是棄恩田。</s>
</p><p id="1531">
<s id="1531:1">如何有恩？</s>
</p><p id="1532">
<s id="1532:1">身生本故。</s>
</p><p id="1533">
<s id="1533:1">如何棄彼？</s>
</p><p id="1534">
<s id="1534:1">謂捨彼恩。</s>
</p><p id="1535">
<s id="1535:1">德田謂餘阿羅漢等，具諸勝德及能生故。壞德所依故成逆罪。</s>
</p><p id="1536">
<s id="1536:1">父母形轉殺成逆耶，逆罪亦成，依止一故。</s>
</p><p id="1537">
<s id="1537:1">由如是義故，有問言頗有令男離命根，非父阿羅漢而為無間罪觸不？</s>
</p><p id="1538">
<s id="1538:1">曰有，謂母轉形。</s>
<s id="1538:2">頗有令女離命根，非母阿羅漢而為無間罪觸不？</s>
</p><p id="1539">
<s id="1539:1">曰有，謂父轉形。</s>
</p><p id="1540">
<s id="1540:1">設有女人羯剌藍墮，餘女收取置產門中生子，殺何成害母逆？</s>
</p><p id="1541">
<s id="1541:1">因彼血者身生本故。</s>
</p><p id="1542">
<s id="1542:1">諸有所作應諮後母，</s>
</p><p id="1543">
<s id="1543:1">能飲能養能長成故。</s>
</p><p id="1544">
<s id="1544:1">若於父母起殺加行，誤殺餘人無無間罪。</s>
</p><p id="1545">
<s id="1545:1">於非父母起殺加行，誤殺父母亦不成逆。</s>
</p><p id="1546">
<s id="1546:1">如子執杖擊父母，蚊母隱在床謂餘而殺。</s>
</p><p id="1547">
<s id="1547:1">若一加行害母及餘二無表生，</s>
</p><p id="1548">
<s id="1548:1">表唯逆罪，以無間業勢力強故。</s>
</p><p id="1549">
<s id="1549:1">尊者妙音說有二表，表是積集極微成故。</s>
</p><p id="1550">
<s id="1550:1">若害阿羅漢無阿羅漢想，於彼依止起定殺心，無簡別故亦成逆罪。</s>
</p><p id="1551">
<s id="1551:1">若有害父父是阿羅漢得一逆罪，以依止一故。</s>
</p><p id="1552">
<s id="1552:1">若爾喻說當云何通，佛告始欠持，汝已造二逆，所謂害父殺阿羅漢。</s>
</p><p id="1553">
<s id="1553:1">彼顯一逆由二緣成，</s>
</p><p id="1554">
<s id="1554:1">或以二門訶責彼罪，</s>
</p><p id="1555">
<s id="1555:1">若於佛所惡心出血，一切皆得無間罪耶？</s>
</p><p id="1556">
<s id="1556:1">要以殺心方成逆罪。</s>
</p><p id="1557">
<s id="1557:1">打心出血無間則無。</s>
</p><p id="1558">
<s id="1558:1">若殺加行時彼非阿羅漢將死方得阿羅漢果，能殺彼者有逆罪耶？</s>
</p><p id="1559">
<s id="1559:1">無，於無學身無殺加行故。</s>
</p><p id="1560">
<s id="1560:1">若造無間加行不可轉，為有離染及得聖果耶？</s>
</p><p id="1561">
<s id="1561:1">頌曰：造逆定加行，無離染得果</s>
</p><p id="1562">
<s id="1562:1">論曰：無間加行若必定成，中間決無離染得果。</s>
</p><p id="1563">
<s id="1563:1">餘惡業道加行中間，若聖道生業道不起。</s>
</p><p id="1564">
<s id="1564:1">依止與彼定相違故。</s>
</p><p id="1565">
<s id="1565:1">於諸惡行無間業中何罪最重？於諸妙行世善業中何最大果？</s>
</p><p id="1566">
<s id="1566:1">頌曰：破僧虛誑語，於罪中最大，感第一有思，世善中大果</s>
</p><p id="1567">
<s id="1567:1">論曰：雖了法非法，為欲破僧而起虛誑語顛倒顯示，此無間中為最大罪。</s>
</p><p id="1568">
<s id="1568:1">由此傷毀佛法身故，障世生天解脫道故。</s>
</p><p id="1569">
<s id="1569:1">謂僧已破乃至未合，一切世間入聖得果離染盡漏皆悉被遮，</s>
</p><p id="1570">
<s id="1570:1">習定溫誦思等業息，大千世界法輪不轉，天人龍等身心擾亂故。</s>
</p><p id="1571">
<s id="1571:1">招無間一劫異熟，由此破僧罪為最重。</s>
</p><p id="1572">
<s id="1572:1">餘無間罪如其次第第五三一後後漸輕，第二最輕，恩等少故。</s>
</p><p id="1573">
<s id="1573:1">若爾何故三罰業中，佛說意罰為最大罪。</s>
</p><p id="1574">
<s id="1574:1">又說罪中邪見最大。</s>
</p><p id="1575">
<s id="1575:1">據五無間說破僧重。</s>
</p><p id="1576">
<s id="1576:1">約三罰業說意罪大。</s>
</p><p id="1577">
<s id="1577:1">就五僻見說邪見重。</s>
</p><p id="1578">
<s id="1578:1">或依大果，</s>
</p><p id="1579">
<s id="1579:1">害多有情，</s>
</p><p id="1580">
<s id="1580:1">斷諸善根，如次說重。</s>
</p><p id="1581">
<s id="1581:1">感第一有異熟果思，於世善中為最大果。</s>
</p><p id="1582">
<s id="1582:1">感八萬大劫極靜異熟故。</s>
</p><p id="1583">
<s id="1583:1">約異熟果故說此言，</s>
</p><p id="1584">
<s id="1584:1">據離繫果則金剛喻定相應思能得大果。</s>
</p><p id="1585">
<s id="1585:1">諸結永斷為此果故。</s>
</p><p id="1586">
<s id="1586:1">為簡此故說世善言。</s>
</p><p id="1587">
<s id="1587:1">為唯無間罪定生地獄，諸無間同類亦定生彼。</s>
</p><p id="1588">
<s id="1588:1">有餘師說：非無間生。</s>
</p><p id="1589">
<s id="1589:1">同類者何？</s>
</p><p id="1590">
<s id="1590:1">頌曰：污母無學尼，殺住定菩薩，及有學聖者，奪僧和合緣，破壞窣堵波，是無間同類</s>
</p><p id="1591">
<s id="1591:1">論曰：如是五種隨其次第是五無間同類業體。</s>
</p><p id="1592">
<s id="1592:1">謂有於母阿羅漢尼行極污染謂非梵行。</s>
</p><p id="1593">
<s id="1593:1">或有殺害住定菩薩，</s>
</p><p id="1594">
<s id="1594:1">或殺學聖者，</s>
</p><p id="1595">
<s id="1595:1">或奪僧合緣，</s>
</p><p id="1596">
<s id="1596:1">或破窣堵波，是五逆同類。</s>
</p><p id="1597">
<s id="1597:1">有異熟業於三時中極能為障。</s>
</p><p id="1598">
<s id="1598:1">言三時者。</s>
</p><p id="1599">
<s id="1599:1">頌曰：將得忍不還，無學業為障</s>
</p><p id="1600">
<s id="1600:1">論曰：若從頂位將得忍時感惡趣業皆極為障，以忍超彼異熟地故。</s>
</p><p id="1601">
<s id="1601:1">如人將離本所居國一切債主皆極為障。</s>
</p><p id="1602">
<s id="1602:1">若有將得不還果時，欲界繫業皆極為障，唯除隨順現法受業。</s>
</p><p id="1603">
<s id="1603:1">若有將得無學果時，色無色業皆極為障，亦除順現，二喻如前。</s>
</p><p id="1604">
<s id="1604:1">如上所言住定菩薩，</s>
</p><p id="1605">
<s id="1605:1">為從何位得住定名？</s>
</p><p id="1606">
<s id="1606:1">彼復於何說名為定？</s>
</p><p id="1607">
<s id="1607:1">頌曰：從修妙相業，菩薩得定名，生善趣貴家，具男念堅故</s>
</p><p id="1608">
<s id="1608:1">論曰：從修能感妙三十二大丈夫相異熟果業。</s>
</p><p id="1609">
<s id="1609:1">菩薩方得立住定名，以從此時乃至成佛常生善趣及貴家等。</s>
</p><p id="1610">
<s id="1610:1">生善趣者，謂生人天，趣妙可稱故名善趣。</s>
</p><p id="1611">
<s id="1611:1">於善趣內常生貴家，謂婆羅門或剎帝利巨富長者大婆羅家。</s>
</p><p id="1612">
<s id="1612:1">於貴家中根有具缺，然彼菩薩恒具勝根，</s>
</p><p id="1613">
<s id="1613:1">恒受男身尚不為女，何況有受扇搋等身。</s>
</p><p id="1614">
<s id="1614:1">生生常能憶念宿命，所作善事常無退屈。</s>
</p><p id="1615">
<s id="1615:1">謂於利樂有情事中，眾苦逼身皆能堪忍，雖他種種惡行違逆，而彼菩薩心無厭倦。</s>
</p><p id="1616">
<s id="1616:1">如世傳有無價馱娑，當知此言目彼菩薩。</s>
</p><p id="1617">
<s id="1617:1">由彼大士雖已成就一切殊勝圓滿功德，而由久習無緣大悲，任運恒時繫屬他故。</s>
</p><p id="1618">
<s id="1618:1">普於一切有情類中，以無慢心皆攝同己，或常觀己如彼僕使。</s>
</p><p id="1619">
<s id="1619:1">故於一切難求事中皆能堪忍，及於一切勞迫事中皆能荷負。</s>
</p><p id="1620">
<s id="1620:1">修妙相業其相云何？</s>
</p><p id="1621">
<s id="1621:1">頌曰：贍部男對佛，佛思思所成，餘百劫方修，各百福嚴飾</s>
</p><p id="1622">
<s id="1622:1">論曰：菩薩要在贍部洲中，方能造修引妙相業。</s>
</p><p id="1623">
<s id="1623:1">此洲覺慧最明利故，</s>
</p><p id="1624">
<s id="1624:1">唯是男子非女等身，爾時已超女等位故。</s>
</p><p id="1625">
<s id="1625:1">唯現對佛，緣佛起思。</s>
</p><p id="1626">
<s id="1626:1">是思所成，非聞修類。</s>
</p><p id="1627">
<s id="1627:1">唯餘百劫造修非多，諸佛因中法應如是。</s>
</p><p id="1628">
<s id="1628:1">唯薄伽梵釋迦牟尼，精進熾然能超九劫。</s>
</p><p id="1629">
<s id="1629:1">九十一劫妙相業成。</s>
</p><p id="1630">
<s id="1630:1">是故如來告聚落主，我憶九十一劫以來。</s>
</p><p id="1631">
<s id="1631:1">不見一家因施我食有少傷損，唯成大利。</s>
</p><p id="1632">
<s id="1632:1">從此自性恒憶宿生，是故但言九十一劫。</s>
</p><p id="1633">
<s id="1633:1">宿舊師說：菩薩出初無數劫來，離四過失得二功德，如前所辯。</s>
</p><p id="1634">
<s id="1634:1">一一妙相百福莊嚴。</s>
</p><p id="1635">
<s id="1635:1">何等名為一一福量？</s>
</p><p id="1636">
<s id="1636:1">有說：唯除近佛菩薩所餘一切有情所修富樂果業名一福量。</s>
</p><p id="1637">
<s id="1637:1">有說：世界將欲成時，一切有情感大千土業增上力為一福量。</s>
</p><p id="1638">
<s id="1638:1">有說：此量唯佛乃知。</s>
</p><p id="1639">
<s id="1639:1">今我大師昔菩薩位，於三無數劫供養幾佛耶？</s>
</p><p id="1640">
<s id="1640:1">頌曰：於三無數劫，各供養七萬，又如次供養，五六七千佛</s>
</p><p id="1641">
<s id="1641:1">論曰：初無數劫中供養七萬五千佛，</s>
</p><p id="1642">
<s id="1642:1">次無數劫中供養七萬六千佛，</s>
</p><p id="1643">
<s id="1643:1">後無數劫中供養七萬七千佛，</s>
</p><p id="1644">
<s id="1644:1">三無數劫一一滿時，及初發心各逢何佛？</s>
</p><p id="1645">
<s id="1645:1">頌曰：三無數劫滿，逆次逢勝觀，然燈寶髻佛，初釋迦牟尼</s>
</p><p id="1646">
<s id="1646:1">論曰：言逆次者，自後向前，謂於第三無數劫滿所逢事佛名為勝觀。</s>
</p><p id="1647">
<s id="1647:1">第二劫滿所逢事佛名曰然燈，</s>
</p><p id="1648">
<s id="1648:1">第一劫滿所逢事佛名為寶髻。</s>
</p><p id="1649">
<s id="1649:1">最初發心位逢釋迦牟尼，謂我世尊昔菩薩位最初逢一佛號釋迦牟尼，遂對其前發弘誓願，願我當作佛一如今世尊。</s>
</p><p id="1650">
<s id="1650:1">彼佛亦於末劫出世，滅後正法亦住千年，故今如來一一同彼，我釋迦。</s>
</p><p id="1651">
<s id="1651:1">菩薩於何位中何波羅蜜多修習圓滿？</s>
</p><p id="1652">
<s id="1652:1">頌曰：但由悲普施，被折身無忿，讚歎底沙佛，次無上菩提，六波羅蜜多，於如是四位，一二又一二，如次修圓滿</s>
</p><p id="1653">
<s id="1653:1">論曰：若時菩薩普於一切能施一切乃至眼髓，所行惠捨但由悲心，非自希求勝生差別，齊此布施波羅蜜多修習圓滿。</s>
</p><p id="1654">
<s id="1654:1">若時菩薩被析身支，雖未離欲貪而心無少忿，齊此戒忍波羅蜜多，修習圓滿。</s>
</p><p id="1655">
<s id="1655:1">若時菩薩勇猛精進因行，遇見底沙如來坐寶龕中入火界定威光赫奕特異於常，專誠瞻仰忘下一足，經七晝夜無怠，淨心以妙伽他讚彼佛曰：</s>
</p><p id="1656">
<s id="1656:1">天地此界多聞室  </s>
</p><p id="1657">
<s id="1657:1">逝宮天處十方無</s>
</p><p id="1658">
<s id="1658:1">丈夫牛王大沙門  </s>
</p><p id="1659">
<s id="1659:1">尋地山林遍無等</s>
</p><p id="1660">
<s id="1660:1">如是讚已便超九劫，齊此精進波羅蜜多修習圓滿。</s>
</p><p id="1661">
<s id="1661:1">若時菩薩處金剛座，將登無上正等菩提，次無上覺前住金剛喻定，齊此定慧波羅蜜多修習圓滿。</s>
</p><p id="1662">
<s id="1662:1">能到自所往圓德彼岸，故此六名曰波羅蜜多。</s>
</p><p id="1663">
<s id="1663:1">契經說：有三福業事，一施類福業事，二戒類福業事，三修類福業事。</s>
</p><p id="1664">
<s id="1664:1">此云何立福業事名？</s>
</p><p id="1665">
<s id="1665:1">頌曰：施戒修三類，隨其所應，福業事名，別如業道</s>
</p><p id="1666">
<s id="1666:1">論曰：三類皆福，或業或事，隨其所應。</s>
</p><p id="1667">
<s id="1667:1">如業道說，謂如分別十業道中有業亦道有道非業，此中有福亦業亦事，有福業非事，有福事非業，有唯是福非業非事。</s>
</p><p id="1668">
<s id="1668:1">且施類中身語二業具福業事三種義名。</s>
</p><p id="1669">
<s id="1669:1">彼等起思唯名福業。</s>
</p><p id="1670">
<s id="1670:1">思俱有法唯受福名。</s>
</p><p id="1671">
<s id="1671:1">戒類既唯身語業性故，皆具受福業事名。</s>
</p><p id="1672">
<s id="1672:1">修類中慈唯名福事，業之事故。</s>
</p><p id="1673">
<s id="1673:1">慈相應思以慈為門，而造作故。</s>
</p><p id="1674">
<s id="1674:1">慈俱思戒唯名福業。</s>
</p><p id="1675">
<s id="1675:1">餘俱有法唯受福名。</s>
</p><p id="1676">
<s id="1676:1">或福業名顯作福義，謂福加行事顯所依。</s>
</p><p id="1677">
<s id="1677:1">謂施戒修是福業之事，為成彼三起福加行故。</s>
</p><p id="1678">
<s id="1678:1">有說：唯思是真福業，福業之事謂施戒修，以三為門福業轉故。</s>
</p><p id="1679">
<s id="1679:1">何法名施，施招何果？</s>
</p><p id="1680">
<s id="1680:1">頌曰：由此捨名施，謂為供為益，身語及能發，此招大富果</s>
</p><p id="1681">
<s id="1681:1">論曰：雖所捨物亦得施名，而於此中捨具名施，謂由此具捨事得成故。</s>
</p><p id="1682">
<s id="1682:1">捨所由是真施體，或由怖畏希求貪等捨事亦成，非此意說，簡彼故說為供益言。</s>
</p><p id="1683">
<s id="1683:1">謂為於他供養饒益而有所捨，此具名施。</s>
</p><p id="1684">
<s id="1684:1">具名何謂？</s>
</p><p id="1685">
<s id="1685:1">謂身語業及此能發？</s>
</p><p id="1686">
<s id="1686:1">能發謂何？</s>
</p><p id="1687">
<s id="1687:1">謂無貪俱能起此聚，如有頌曰：</s>
</p><p id="1688">
<s id="1688:1">若人以淨心</s>
</p><p id="1689">
<s id="1689:1">輟己而行施</s>
</p><p id="1690">
<s id="1690:1">此剎那善蘊</s>
</p><p id="1691">
<s id="1691:1">總立以施名</s>
</p><p id="1692">
<s id="1692:1">應知如是施類福業事，能招當現大財富為果。</s>
</p><p id="1693">
<s id="1693:1">言施類福者，顯施為體義，如葉類器草類舍等，戒修類言准此應釋。</s>
</p><p id="1694">
<s id="1694:1">為何所益而行施耶。</s>
</p><p id="1695">
<s id="1695:1">頌曰：為益自他俱，不為二行施</s>
</p><p id="1696">
<s id="1696:1">論曰：此中一切未離欲貪及離欲貪諸異生類，持己所有奉施制多，此施名為唯為自益非他，由此有獲益故。</s>
</p><p id="1697">
<s id="1697:1">若諸聖者已離欲貪，施諸有情除順現受，此施名曰唯為益他，以他由此獲饒益故，非為自益，超果地故。</s>
</p><p id="1698">
<s id="1698:1">若彼一切未離欲貪，及離欲貪諸異生類，持己所有施諸有情，此施名為為二俱益。</s>
</p><p id="1699">
<s id="1699:1">若彼聖者已離欲貪，奉施制多除順現受，此施名曰不為益二，以此唯為恭敬報恩。</s>
</p><p id="1700">
<s id="1700:1">前已總明施招大富，今次當辯施果別因。</s>
</p><p id="1701">
<s id="1701:1">頌曰：由主財田異，故施果差別</s>
</p><p id="1702">
<s id="1702:1">論曰：施有差別由三種因，謂主財田有差別故，施差別故果有差別，且由施主差別云何？</s>
</p><p id="1703">
<s id="1703:1">頌曰：主異由信等，行敬重等施，得尊重廣愛，應時難奪果</s>
</p><p id="1704">
<s id="1704:1">論曰：由施主成信戒聞等差別功德，故名主異。</s>
</p><p id="1705">
<s id="1705:1">由主異故施成差別，由施差別與果有異，諸有施主具如是德。</s>
</p><p id="1706">
<s id="1706:1">能如法行敬重等四施，</s>
</p><p id="1707">
<s id="1707:1">如次便得尊重等四果，</s>
</p><p id="1708">
<s id="1708:1">謂若施主行敬重施，便感常為他所尊重，若自手施，便能感得於廣大財愛樂受用，</s>
</p><p id="1709">
<s id="1709:1">若應時施感應時財，所須應時不過時故。</s>
</p><p id="1710">
<s id="1710:1">若無損施便感資財，不為他侵及火等壞。</s>
</p><p id="1711">
<s id="1711:1">由所施財差別云何？</s>
</p><p id="1712">
<s id="1712:1">頌曰：財異由色等，得妙色好名，眾愛柔軟身，有隨時樂觸</s>
</p><p id="1713">
<s id="1713:1">論曰：由所施財或闕或具色香味觸，如次便得或闕或具妙色等果。</s>
</p><p id="1714">
<s id="1714:1">謂所施財色具足故便感妙色。</s>
</p><p id="1715">
<s id="1715:1">香具足故便感好名，如香芬馥遍諸方故。</s>
</p><p id="1716">
<s id="1716:1">味具足故便感眾愛，如味美妙眾所愛故。</s>
</p><p id="1717">
<s id="1717:1">觸具足故感柔軟身</s>
</p><p id="1718">
<s id="1718:1">及有隨時生樂受觸，如女寶等。</s>
</p><p id="1719">
<s id="1719:1">果有減者由因闕故，如是亦由具色香等故名財異，由財異故，施體及果皆有差別。</s>
</p><p id="1720">
<s id="1720:1">由所施田差別云何？</s>
</p><p id="1721">
<s id="1721:1">頌曰：田異由趣苦，恩德有差別</s>
</p><p id="1722">
<s id="1722:1">論曰：由所施田趣苦恩德各有差別，故名田異，由田異故施果有殊，由趣別者，如世尊說：若施傍生受百倍果。</s>
</p><p id="1723">
<s id="1723:1">施犯戒人受千倍果。</s>
</p><p id="1724">
<s id="1724:1">由苦別者，如七有依福業事中先說應施客行病侍園林常食及寒風熱隨時食等。</s>
</p><p id="1725">
<s id="1725:1">復說：若有具足淨信男子女人成此所說七種有依福業事者，所獲福德不可取量。</s>
</p><p id="1726">
<s id="1726:1">由恩別者，如父母師及餘有恩。</s>
</p><p id="1727">
<s id="1727:1">如熊鹿等本生經說諸有恩類。</s>
</p><p id="1728">
<s id="1728:1">由德別者，如契經言：若施持戒人受億倍果等。</s>
</p><p id="1729">
<s id="1729:1">於諸施福最勝者何？</s>
</p><p id="1730">
<s id="1730:1">頌曰：脫於勝菩薩，第八施最勝</s>
</p><p id="1731">
<s id="1731:1">論曰：薄伽梵說：若離染者於離染者施諸資財，於財施中此為最勝。</s>
</p><p id="1732">
<s id="1732:1">若諸菩薩所行惠施，是普利樂諸有情因，雖不名為脫施於脫，而於施福亦為最勝。</s>
</p><p id="1733">
<s id="1733:1">除此更有八種施中，第八施福亦為最勝。</s>
</p><p id="1734">
<s id="1734:1">八施者何？</s>
</p><p id="1735">
<s id="1735:1">一隨至施，</s>
</p><p id="1736">
<s id="1736:1">二怖畏施，</s>
</p><p id="1737">
<s id="1737:1">三報恩施，</s>
</p><p id="1738">
<s id="1738:1">四求報施，</s>
</p><p id="1739">
<s id="1739:1">五習先施，</s>
</p><p id="1740">
<s id="1740:1">六希天施，</s>
</p><p id="1741">
<s id="1741:1">七要名施，</s>
</p><p id="1742">
<s id="1742:1">八為莊嚴心為資助心為資瑜伽為得上義而行惠施。</s>
</p><p id="1743">
<s id="1743:1">隨至施者，宿舊師言：隨近己至方能施與。</s>
</p><p id="1744">
<s id="1744:1">怖畏施者，謂見此財壞相現前寧施不失，習先施者，謂習先人父祖家法而行惠施。</s>
</p><p id="1745">
<s id="1745:1">餘施易了故不別釋。</s>
</p><p id="1746">
<s id="1746:1">如契經說：施預流向，其果無量。</s>
</p><p id="1747">
<s id="1747:1">施預流果果量更增，乃至廣說頗有施非聖果亦無量耶。</s>
</p><p id="1748">
<s id="1748:1">頌曰：父母病法師</s>
</p><p id="1749">
<s id="1749:1">最後生菩薩</s>
</p><p id="1750">
<s id="1750:1">設非證聖者</s>
</p><p id="1751">
<s id="1751:1">施果亦無量</s>
</p><p id="1752">
<s id="1752:1">論曰：如是五種設是異生，但施亦能招無量果。</s>
</p><p id="1753">
<s id="1753:1">住最後有名最後生。</s>
</p><p id="1754">
<s id="1754:1">法師四田中是何田所攝？</s>
</p><p id="1755">
<s id="1755:1">是恩田攝。</s>
</p><p id="1756">
<s id="1756:1">所以者何？為諸世間大善友故，無明所盲者能施慧眼故。</s>
</p><p id="1757">
<s id="1757:1">開示世間安危事故，</s>
</p><p id="1758">
<s id="1758:1">令有情生起無漏法身故，</s>
</p><p id="1759">
<s id="1759:1">以要說者，善說法師乃至能為佛所作事故，於彼行施便招無量果。</s>
</p><p id="1760">
<s id="1760:1">欲知諸業輕重相者，應知輕重略由六因。</s>
</p><p id="1761">
<s id="1761:1">其六者何？</s>
</p><p id="1762">
<s id="1762:1">頌曰：後起田根本</s>
</p><p id="1763">
<s id="1763:1">加行思意樂</s>
</p><p id="1764">
<s id="1764:1">由此下上故</s>
</p><p id="1765">
<s id="1765:1">業成下上品</s>
</p><p id="1766">
<s id="1766:1">論曰：後起者謂作已隨作。</s>
</p><p id="1767">
<s id="1767:1">田謂於彼作損作益，根本者謂根本業道。</s>
</p><p id="1768">
<s id="1768:1">加行者謂引彼身語，</s>
</p><p id="1769">
<s id="1769:1">思謂由彼業道究竟，</s>
</p><p id="1770">
<s id="1770:1">意樂者謂所有意趣，我應造作如是如是，</s>
</p><p id="1771">
<s id="1771:1">我當造作如是如是，</s>
</p><p id="1772">
<s id="1772:1">或有諸業唯由後起所攝受故得成重品，定安立彼異熟果故。</s>
</p><p id="1773">
<s id="1773:1">或有諸業由田成重。</s>
</p><p id="1774">
<s id="1774:1">或有於田由根本力成重非餘。</s>
</p><p id="1775">
<s id="1775:1">如父母田行殺罪重非盜等業，由餘成重。</s>
</p><p id="1776">
<s id="1776:1">例此應思。</s>
</p><p id="1777">
<s id="1777:1">若有六因皆是上品，此業最重。</s>
</p><p id="1778">
<s id="1778:1">翻此最輕，除此中間非最輕重。</s>
</p><p id="1779">
<s id="1779:1">如契經說：有二種業，一造作業，二增長業。何因說業名增長耶？</s>
</p><p id="1780">
<s id="1780:1">由五種因。</s>
</p><p id="1781">
<s id="1781:1">何等為五？</s>
</p><p id="1782">
<s id="1782:1">頌曰：由審思圓滿</s>
</p><p id="1783">
<s id="1783:1">無惡作對治</s>
</p><p id="1784">
<s id="1784:1">有伴異熟故</s>
</p><p id="1785">
<s id="1785:1">此業名增長</s>
</p><p id="1786">
<s id="1786:1">論曰：由審思故者，謂彼所作業非先全不思，非率爾思作。</s>
</p><p id="1787">
<s id="1787:1">由圓滿故者，</s>
</p><p id="1788">
<s id="1788:1">謂諸有情中，或由一惡行便墮惡趣，</s>
</p><p id="1789">
<s id="1789:1">或乃至三，</s>
</p><p id="1790">
<s id="1790:1">或由一業道便墮惡趣，</s>
</p><p id="1791">
<s id="1791:1">或乃至十，此中若有齊此量業應墮惡趣，未圓滿時但名造作不名增長。</s>
</p><p id="1792">
<s id="1792:1">若此已圓滿亦得增長名。</s>
</p><p id="1793">
<s id="1793:1">由無惡作對治故者，</s>
</p><p id="1794">
<s id="1794:1">謂無追悔無對治業。</s>
</p><p id="1795">
<s id="1795:1">由有伴故者，</s>
</p><p id="1796">
<s id="1796:1">謂作不善業不善為助伴。</s>
</p><p id="1797">
<s id="1797:1">由異熟故者，</s>
</p><p id="1798">
<s id="1798:1">謂定與異熟。</s>
</p><p id="1799">
<s id="1799:1">善翻此應知。</s>
</p><p id="1800">
<s id="1800:1">異此諸業唯名造作，如前所明。</s>
</p><p id="1801">
<s id="1801:1">未離欲等持己所有奉施制多，此施名為唯為自益。</s>
</p><p id="1802">
<s id="1802:1">既無受者福如何成？</s>
</p><p id="1803">
<s id="1803:1">頌曰：制多捨類福，如慈等無受</s>
</p><p id="1804">
<s id="1804:1">論曰：福有二類，一捨二受，捨類福者，謂由善心但捨資財施福便起。</s>
</p><p id="1805">
<s id="1805:1">受類福者，謂所施田受用施物施福方起。</s>
</p><p id="1806">
<s id="1806:1">於制多所奉施供具雖無受類有捨類福。</s>
</p><p id="1807">
<s id="1807:1">彼既不受福由何生？復以何因知福生者要由彼受不受不生？</s>
</p><p id="1808">
<s id="1808:1">不受於他無攝益故。</s>
</p><p id="1809">
<s id="1809:1">此非定證。</s>
</p><p id="1810">
<s id="1810:1">若福要由攝益他成，</s>
</p><p id="1811">
<s id="1811:1">則修慈等及正見等應不生福。</s>
</p><p id="1812">
<s id="1812:1">是故應許供養制多有多福生，如修慈等。</s>
</p><p id="1813">
<s id="1813:1">謂如有一修慈等定，雖無受者及攝益他，而從自心生無量福，如是有德者雖已滅過去而追伸敬養福由自心生。</s>
</p><p id="1814">
<s id="1814:1">豈不唐捐此施敬業？</s>
</p><p id="1815">
<s id="1815:1">不爾發業心方勝故。</s>
</p><p id="1816">
<s id="1816:1">謂如有一欲害怨家，彼命雖終猶懷怨想發起種種惡身語業，生多非福非但起心。</s>
</p><p id="1817">
<s id="1817:1">如是大師雖已過去追伸敬養起身語業，方生多福非但起心。</s>
</p><p id="1818">
<s id="1818:1">若於善田殖施業種可招愛果。</s>
</p><p id="1819">
<s id="1819:1">若於惡田雖施但應招非愛果，此不應爾，所以者何？</s>
</p><p id="1820">
<s id="1820:1">頌曰：惡田有愛果</s>
</p><p id="1821">
<s id="1821:1">種果無倒故</s>
</p><p id="1822">
<s id="1822:1">論曰：現見田中種果無倒，從末度迦種末度迦果生，其味極美。</s>
</p><p id="1823">
<s id="1823:1">從賃婆種賃婆果生，其味極苦，非由田力種果有倒。</s>
</p><p id="1824">
<s id="1824:1">如是施主雖於惡田而益他心殖諸施種，但招愛果不招非愛。</s>
</p><p id="1825">
<s id="1825:1">然由田過令所殖種或生果少或果全無。</s>
</p><p id="1826">
<s id="1826:1">施類福業事傍論已了。</s>
</p><p id="1827">
<s id="1827:1">今次應辯戒類福業事。</s>
</p><p id="1828">
<s id="1828:1">頌曰：離犯戒及遮，名戒各有二，非犯戒因壞，依治滅淨等</s>
</p><p id="1829">
<s id="1829:1">論曰：諸不善色名為犯戒。</s>
</p><p id="1830">
<s id="1830:1">此中性罪立犯戒名，遮謂所遮非時食等，雖非性罪而佛為護法及有情別意遮止，受戒者犯亦名犯戒，簡性罪故但立遮名。離性及遮俱說名戒。此各有二，謂表無表，以身語業為自性故。</s>
</p><p id="1831">
<s id="1831:1">已略辯戒自性差別。</s>
</p><p id="1832">
<s id="1832:1">若具四德得清淨名，</s>
</p><p id="1833">
<s id="1833:1">與此相違名不清淨。</s>
</p><p id="1834">
<s id="1834:1">言四德者，</s>
</p><p id="1835">
<s id="1835:1">一者不為犯戒所壞，犯戒謂前諸不善色。</s>
</p><p id="1836">
<s id="1836:1">二者不為彼因所壞，彼因謂貪等煩惱隨煩惱。</s>
</p><p id="1837">
<s id="1837:1">三者依治，謂依念住等，此能對治犯戒及因故，</s>
</p><p id="1838">
<s id="1838:1">四者依滅，謂依涅槃迴向涅槃非勝生故，等言為顯復有異說。</s>
</p><p id="1839">
<s id="1839:1">有說：戒淨由五種因，</s>
</p><p id="1840">
<s id="1840:1">一根本淨，</s>
</p><p id="1841">
<s id="1841:1">二眷屬淨，</s>
</p><p id="1842">
<s id="1842:1">三非尋害，</s>
</p><p id="1843">
<s id="1843:1">四念攝受，</s>
</p><p id="1844">
<s id="1844:1">五迴向寂。</s>
</p><p id="1845">
<s id="1845:1">有餘師說：戒有四種，</s>
</p><p id="1846">
<s id="1846:1">一怖畏戒，謂怖不活惡名治罰惡趣畏故受護尸羅。</s>
</p><p id="1847">
<s id="1847:1">二希望戒，謂貪諸有勝位多財恭敬稱譽受持淨戒。</s>
</p><p id="1848">
<s id="1848:1">三順覺支戒，謂為求解脫及正見等受持淨戒。</s>
</p><p id="1849">
<s id="1849:1">四清淨戒，謂無漏戒，彼能永離業惑垢故。</s>
</p><p id="1850">
<s id="1850:1">已辯戒類。</s>
</p><p id="1851">
<s id="1851:1">修類當辯。</s>
</p><p id="1852">
<s id="1852:1">頌曰：等引善名修，極能熏心故</s>
</p><p id="1853">
<s id="1853:1">論曰：言等引善其體是何？謂三摩地自性俱有。</s>
</p><p id="1854">
<s id="1854:1">修名何義？</s>
</p><p id="1855">
<s id="1855:1">謂熏習心以定地善於心相續極能熏習令成德類，如花熏苣蕂，是故獨名修。</s>
</p><p id="1856">
<s id="1856:1">前辯施福能招大富。</s>
</p><p id="1857">
<s id="1857:1">戒修二類所感云何？</s>
</p><p id="1858">
<s id="1858:1">頌曰：戒修勝如次，感生天解脫</s>
</p><p id="1859">
<s id="1859:1">論曰：戒感生天，修感解脫，勝言為顯就勝為言，謂施亦能感生天果就勝說戒。</s>
</p><p id="1860">
<s id="1860:1">持戒亦能感離繫果就勝說修。</s>
</p><p id="1861">
<s id="1861:1">經說四人能生梵福。</s>
</p><p id="1862">
<s id="1862:1">一為供養如來馱都建窣堵波於未曾處，二為供養四方僧伽造寺施園四事供給，三佛弟子破已能和，四於有情普修慈等，</s>
</p><p id="1863">
<s id="1863:1">如是梵福其量云何？</s>
</p><p id="1864">
<s id="1864:1">頌曰：感劫生天等，為一梵福量</s>
</p><p id="1865">
<s id="1865:1">論曰：先軌範師作如是說：隨福能感一劫生天受諸快樂是一福量，由彼所感受快樂時同梵輔天一劫壽故。</s>
</p><p id="1866">
<s id="1866:1">以於餘部有伽他言：有信正見人，修十勝行者，便為生梵福，感劫天樂故</s>
</p><p id="1867">
<s id="1867:1">毘婆沙師作如是說：即於分別妙相業中，所辯福量此即同彼，等言為顯如是異說。</s>
</p><p id="1868">
<s id="1868:1">財施已說。</s>
</p><p id="1869">
<s id="1869:1">法施云何？</s>
</p><p id="1870">
<s id="1870:1">頌曰：法施謂如實，無染辯經等</s>
</p><p id="1871">
<s id="1871:1">論曰：若能如實為諸有情以無染心辯契經等令生正解名為法施。</s>
</p><p id="1872">
<s id="1872:1">故有顛倒或染污心求利名譽恭敬辯者，是人便損自他大福。</s>
</p><p id="1873">
<s id="1873:1">前已別釋三福業事。今釋經中順三分善。</s>
</p><p id="1874">
<s id="1874:1">頌曰：順福順解脫，順決擇分三，感愛果涅槃，聖道善如次</s>
</p><p id="1875">
<s id="1875:1">論曰：言順福分者，謂感世間可愛果善。</s>
</p><p id="1876">
<s id="1876:1">順解脫分者，謂定能感涅槃果善，此善生已，令彼有情名為身中有涅槃法。</s>
</p><p id="1877">
<s id="1877:1">若有聞說生死有過諸法無我涅槃有德，身毛為竪悲泣墮淚，當知彼已殖順解脫分善。</s>
</p><p id="1878">
<s id="1878:1">如見得雨場有芽生知其穴中先有種子。</s>
</p><p id="1879">
<s id="1879:1">順決擇分者，謂近能感聖道果善，即煖等四，後當廣說。</s>
</p><p id="1880">
<s id="1880:1">如世間所說書印算文數，此五自體云何應知？</s>
</p><p id="1881">
<s id="1881:1">頌曰：諸如理所起，三業并能發，如次為書印，算文數自體</s>
</p><p id="1882">
<s id="1882:1">論曰：如理起者，正加行生。</s>
</p><p id="1883">
<s id="1883:1">三業應知即身語意。</s>
</p><p id="1884">
<s id="1884:1">能發即是能起此三，如其所應受想等法。</s>
</p><p id="1885">
<s id="1885:1">此中書印以前身業及彼能發五蘊為體。</s>
</p><p id="1886">
<s id="1886:1">次算及文以前語業及彼能發五蘊為體，後數應知，以前意業及彼能發四蘊為體，但由意思能數法故。</s>
</p><p id="1887">
<s id="1887:1">今應略辯諸法異名。</s>
</p><p id="1888">
<s id="1888:1">頌曰：善無漏名妙，染有罪覆劣，善有為應習，解脫名無上</s>
</p><p id="1889">
<s id="1889:1">論曰：善無漏法亦名為妙，諸染污法亦名有罪有覆及劣。</s>
</p><p id="1890">
<s id="1890:1">准此妙劣餘中已成，故頌不辯。</s>
</p><p id="1891">
<s id="1891:1">諸有為善亦名應習。</s>
</p><p id="1892">
<s id="1892:1">餘非應習義准已成。</s>
</p><p id="1893">
<s id="1893:1">何故無為不名應習？</s>
</p><p id="1894">
<s id="1894:1">不可數習令增長故，又習為果，此無果故。</s>
</p><p id="1895">
<s id="1895:1">解脫涅槃亦名無上，以無一法能勝涅槃是善是常超眾法故。餘法有上義准已成。</s>
</p></text>